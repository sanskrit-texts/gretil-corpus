<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Tulasidasa: Ramacaritamanasa 1</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Tulasidasa [Tulsidas]: Ramacaritamanasa [Ram Carit Manas]<BR>
Sopana 1: Balakanda<BR>
<BR>
Input "by a group of volunteers at Ratlam" /<BR>
<BR>
<hr>
THIS <a href="http://gretil.sub.uni-goettingen.de/fiindolo/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration
<br>
set to UTF-8.)
<table style="width: 50%">
<tr><td>description:</td>     <td align=center>multibyte sequence:</td></tr>
<tr><td>long a</td>          <td align=center>  ā   </td></tr>
<tr><td>long A</td>          <td align=center>  Ā   </td></tr>
<tr><td>long i</td>          <td align=center>  ī   </td></tr>
<tr><td>long I</td>          <td align=center>  Ī   </td></tr>
<tr><td>long u</td>          <td align=center>  ū   </td></tr>
<tr><td>long U</td>          <td align=center>  Ū   </td></tr>
<tr><td>vocalic r</td>          <td align=center>  ṛ  </td></tr>
<tr><td>vocalic R</td>          <td align=center>  Ṛ  </td></tr>
<tr><td>long vocalic r</td>     <td align=center>  ṝ  </td></tr>
<tr><td>vocalic l</td>          <td align=center>  ḷ  </td></tr>
<tr><td>long vocalic l</td>     <td align=center>  ḹ  </td></tr>
<tr><td>velar n</td>          <td align=center>  ṅ  </td></tr>
<tr><td>velar N</td>          <td align=center>  Ṅ  </td></tr>
<tr><td>palatal n</td>          <td align=center>  ñ   </td></tr>
<tr><td>palatal N</td>          <td align=center>  Ñ   </td></tr>
<tr><td>retroflex t</td>     <td align=center>  ṭ  </td></tr>
<tr><td>retroflex T</td>     <td align=center>  Ṭ  </td></tr>
<tr><td>retroflex d</td>     <td align=center>  ḍ  </td></tr>
<tr><td>retroflex D</td>     <td align=center>  Ḍ  </td></tr>
<tr><td>retroflex n</td>     <td align=center>  ṇ  </td></tr>
<tr><td>retroflex N</td>     <td align=center>  Ṇ  </td></tr>
<tr><td>palatal s</td>          <td align=center>  ś   </td></tr>
<tr><td>palatal S</td>          <td align=center>  Ś   </td></tr>
<tr><td>retroflex s</td>     <td align=center>  ṣ  </td></tr>
<tr><td>retroflex S</td>     <td align=center>  Ṣ  </td></tr>
<tr><td>anusvara</td>          <td align=center>  ṃ  </td></tr>
<tr><td>anunasika</td>          <td align=center>  m̐  </td></tr>
<tr><td>visarga</td>          <td align=center>  ḥ  </td></tr>
<tr><td>long e</td>          <td align=center>  ē   </td></tr>
<tr><td>long o</td>          <td align=center>  ō   </td></tr>
<tr><td>l underbar</td>          <td align=center>  ḻ  </td></tr>
<tr><td>r underbar</td>          <td align=center>  ṟ  </td></tr>
<tr><td>n underbar</td>          <td align=center>  ṉ  </td></tr>
<tr><td>k underbar</td>          <td align=center>  ḵ  </td></tr>
<tr><td>t underbar</td>          <td align=center>  ṯ  </td></tr>

<tr><td>nasalized a</td>          <td align=center>  ã   </td></tr>
<tr><td>nasalized long a</td>          <td align=center>  ā̃ </td></tr>
<tr><td>a breve</td>          <td align=center>  ă   </td></tr>
<tr><td>nasalized i</td>          <td align=center>  ĩ   </td></tr>
<tr><td>i dieresis</td>          <td align=center>  ï   </td></tr>
<tr><td>nasalized long i</td>          <td align=center>  ī̃ </td></tr>
<tr><td>nasalized u</td>          <td align=center>  ũ   </td></tr>
<tr><td>u dieresis</td>          <td align=center>  ü   </td></tr>
<tr><td>nasalized long u</td>          <td align=center>  ū̃ </td></tr>
<tr><td>nasalized e</td>          <td align=center>  ẽ  </td></tr>
<tr><td>e breve</td>          <td align=center>  ĕ  </td></tr>
<tr><td>nasalized o</td>          <td align=center>  õ   </td></tr>
<tr><td>o breve</td>          <td align=center>  ŏ   </td></tr>

<tr><td>intervocalic y</td>          <td align=center>  ẏ </td></tr>
<tr><td>voiceless fricative</td>          <td align=center>  k‍h̲ </td></tr>
<tr><td>   (in Nagari: kh underdot)</td></tr>
<tr><td>flapped r</td>          <td align=center>  ṛ   </td></tr>
</table>
Unless indicated otherwise, accents have been dropped in order<br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
<hr>


<BR>
<BR>
<BR>


          // śrī gaṇeśāya namaḥ  //<BR>
         śrījānakīvallabho vijayate<BR>
         śrī rāmacarita mānasa<BR>
           prathama sopāna<BR>
          (bālakāṇḍa)<BR>
           śloka<BR>
varṇānāmarthasaṃghānāṃ rasānāṃ chandasāmapi /<BR>
maṅgalānāṃ ca karttārau vande vāṇīvināyakau // 1 //<BR>
<BR>
bhavānīśaṅkarau vande śraddhāviśvāsarūpiṇau /<BR>
yābhyāṃ vinā na paśyanti siddhāḥsvāntaḥsthamīśvaram // 2 //<BR>
<BR>
vande bodhamayaṃ nityaṃ guruṃ śaṅkararūpiṇam /<BR>
yamāśrito hi vakro 'pi candraḥ sarvatra vandyate // 3 //<BR>
<BR>
sītārāmaguṇagrāmapuṇyāraṇyavihāriṇau /<BR>
vande viśuddhavijñānau kabīśvarakapīśvarau // 4 //<BR>
<BR>
udbhavasthitisaṃhārakāriṇīṃ kleśahāriṇīm /<BR>
sarvaśreyaskarīṃ sītāṃ nato 'haṃ rāmavallabhām // 5 //<BR>
<BR>
yanmāyāvaśavartiṃ viśvamakhilaṃ brahmādidevāsurā<BR>
yatsatvādamr̥ṣaiva bhāti sakalaṃ rajjau yathāherbhramaḥ /<BR>
yatpādaplavamekameva hi bhavāmbhodhestitīrṣāvatāṃ<BR>
vande 'haṃ tamaśeṣakāraṇaparaṃ rāmākhyamīśaṃ harim // 6 //<BR>
<BR>
nānāpurāṇanigamāgamasammataṃ yad<BR>
rāmāyaṇe nigaditaṃ kvacidanyato 'pi /<BR>
svāntaḥsukhāya tulasī raghunāthagāthā\-<BR>
bhāṣānibandhamatimaṅjulamātanoti // 7 //<BR>
<BR>
<BR>
 so.  jo sumirata sidhi hoi gana nāyaka karibara badana /<BR>
      kara_u anugraha soi buddhi rāsi subha guna sadana // 1 //<BR>
<BR>
      mūka hoi bācāla paṃgu caḍha_i giribara gahana /<BR>
      jāsu kr̥pā̃ so dayāla drava_u sakala kali mala dahana // 2 //<BR>
<BR>
      nīla saroruha syāma taruna aruna bārija nayana /<BR>
      kara_u so mama ura dhāma sadā chīrasāgara sayana // 3 //<BR>
<BR>
      kuṃda iṃdu sama deha umā ramana karunā ayana /<BR>
      jāhi dīna para neha kara_u kr̥pā mardana mayana // 4 //<BR>
<BR>
      baṃda_u guru pada kaṃja kr̥pā siṃdhu nararūpa hari /<BR>
      mahāmoha tama puṃja jāsu bacana rabi kara nikara // 5 //<BR>
<BR>
baṃda_u guru pada paduma parāgā / suruci subāsa sarasa anurāgā //<BR>
amiya mūrimaya cūrana cārū / samana sakala bhava ruja parivārū //<BR>
sukr̥ti saṃbhu tana bimala bibhūtī / maṃjula maṃgala moda prasūtī //<BR>
jana mana maṃju mukura mala haranī / kiẽ tilaka guna gana basa karanī //<BR>
śrīgura pada nakha mani gana jotī / sumirata dibya drr̥ṣṭi hiyã hotī //<BR>
dalana moha tama so saprakāsū / baḷe bhāga ura āva_i jāsū //<BR>
ugharahiṃ bimala bilocana hī ke / miṭahiṃ doṣa dukha bhava rajanī ke //<BR>
sūjhahiṃ rāma carita mani mānika / guputa pragaṭa jahã jo jehi khānika //<BR>
<BR>
 do.  jathā suaṃjana aṃji dr̥ga sādhaka siddha sujāna /<BR>
      kautuka dekhata saila bana bhūtala bhūri nidhāna // 1 //<BR>
<BR>
guru pada raja mr̥du maṃjula aṃjana / nayana amia dr̥ga doṣa bibhaṃjana //<BR>
tehiṃ kari bimala bibeka bilocana / barana_ũ rāma carita bhava mocana //<BR>
baṃda_ũ prathama mahīsura caranā / moha janita saṃsaya saba haranā //<BR>
sujana samāja sakala guna khānī / kara_ũ pranāma saprema subānī //<BR>
sādhu carita subha carita kapāsū / nirasa bisada gunamaya phala jāsū //<BR>
jo sahi dukha parachidra durāvā / baṃdanīya jehiṃ jaga jasa pāvā //<BR>
muda maṃgalamaya saṃta samājū / jo jaga jaṃgama tīratharājū //<BR>
rāma bhakti jahã surasari dhārā / sarasa_i brahma bicāra pracārā //<BR>
bidhi niṣedhamaya kali mala haranī / karama kathā rabinaṃdani baranī //<BR>
hari hara kathā birājati benī / sunata sakala muda maṃgala denī //<BR>
baṭu bisvāsa acala nija dharamā / tīratharāja samāja sukaramā //<BR>
sabahiṃ sulabha saba dina saba desā / sevata sādara samana kalesā //<BR>
akatha alaukika tīratharāū / dei sadya phala pragaṭa prabhāū //<BR>
<BR>
 do.  suni samujhahiṃ jana mudita mana majjahiṃ ati anurāga /<BR>
      lahahiṃ cāri phala achata tanu sādhu samāja prayāga // 2 //<BR>
<BR>
majjana phala pekhia tatakālā / kāka hohiṃ pika baka_u marālā //<BR>
suni ācaraja karai jani koī / satasaṃgati mahimā nahiṃ goī //<BR>
bālamīka nārada ghaṭajonī / nija nija mukhani kahī nija honī //<BR>
jalacara thalacara nabhacara nānā / je jaḷa cetana jīva jahānā //<BR>
mati kīrati gati bhūti bhalāī / jaba jehiṃ jatana jahā̃ jehiṃ pāī //<BR>
so jānaba satasaṃga prabhāū / lokahũ beda na āna upāū //<BR>
binu satasaṃga bibeka na hoī / rāma kr̥pā binu sulabha na soī //<BR>
satasaṃgata muda maṃgala mūlā / soi phala sidhi saba sādhana phūlā //<BR>
saṭha sudharahiṃ satasaṃgati pāī / pārasa parasa kudhāta suhāī //<BR>
bidhi basa sujana kusaṃgata parahīṃ / phani mani sama nija guna anusarahīṃ //<BR>
bidhi hari hara kabi kobida bānī / kahata sādhu mahimā sakucānī //<BR>
so mo sana kahi jāta na kaiseṃ / sāka banika mani guna gana jaiseṃ //<BR>
<BR>
 do.  baṃda_ũ saṃta samāna cita hita anahita nahiṃ koi /<BR>
      aṃjali gata subha sumana jimi sama sugaṃdha kara doi // 3(ka) //<BR>
<BR>
      saṃta sarala cita jagata hita jāni subhāu sanehu /<BR>
      bālabinaya suni kari kr̥pā rāma carana rati dehu // 3(kha) //<BR>
<BR>
bahuri baṃdi khala gana satibhāẽ / je binu kāja dāhinehu bāẽ //<BR>
para hita hāni lābha jinha kereṃ / ujareṃ haraṣa biṣāda basereṃ //<BR>
hari hara jasa rākesa rāhu se / para akāja bhaṭa sahasabāhu se //<BR>
je para doṣa lakhahiṃ sahasākhī / para hita ghr̥ta jinha ke mana mākhī //<BR>
teja kr̥sānu roṣa mahiṣesā / agha avaguna dhana dhanī dhanesā //<BR>
udaya keta sama hita sabahī ke / kuṃbhakarana sama sovata nīke //<BR>
para akāju lagi tanu pariharahīṃ / jimi hima upala kr̥ṣī dali garahīṃ //<BR>
baṃda_ũ khala jasa seṣa saroṣā / sahasa badana barana_i para doṣā //<BR>
puni pranava_ũ pr̥thurāja samānā / para agha suna_i sahasa dasa kānā //<BR>
bahuri sakra sama binava_ũ tehī / saṃtata surānīka hita jehī //<BR>
bacana bajra jehi sadā piārā / sahasa nayana para doṣa nihārā //<BR>
<BR>
 do.  udāsīna ari mīta hita sunata jarahiṃ khala rīti /<BR>
      jāni pāni juga jori jana binatī kara_i saprīti // 4 //<BR>
<BR>
maiṃ apanī disi kīnha nihorā / tinha nija ora na lāuba bhorā //<BR>
bāyasa paliahiṃ ati anurāgā / hohiṃ nirāmiṣa kabahũ ki kāgā //<BR>
baṃda_ũ saṃta asajjana caranā / dukhaprada ubhaya bīca kachu baranā //<BR>
bichurata eka prāna hari lehīṃ / milata eka dukha dāruna dehīṃ //<BR>
upajahiṃ eka saṃga jaga māhīṃ / jalaja joṃka jimi guna bilagāhīṃ //<BR>
sudhā surā sama sādhū asādhū / janaka eka jaga jaladhi agādhū //<BR>
bhala anabhala nija nija karatūtī / lahata sujasa apaloka bibhūtī //<BR>
sudhā sudhākara surasari sādhū / garala anala kalimala sari byādhū //<BR>
guna avaguna jānata saba koī / jo jehi bhāva nīka tehi soī //<BR>
<BR>
 do.  bhalo bhalāihi pai laha_i laha_i nicāihi nīcu /<BR>
      sudhā sarāhia amaratā̃ garala sarāhia mīcu // 5 //<BR>
<BR>
khala agha aguna sādhū guna gāhā / ubhaya apāra udadhi avagāhā //<BR>
tehi teṃ kachu guna doṣa bakhāne / saṃgraha tyāga na binu pahicāne //<BR>
bhaleu poca saba bidhi upajāe / gani guna doṣa beda bilagāe //<BR>
kahahiṃ beda itihāsa purānā / bidhi prapaṃcu guna avaguna sānā //<BR>
dukha sukha pāpa punya dina rātī / sādhu asādhu sujāti kujātī //<BR>
dānava deva ū̃ca aru nīcū / amia sujīvanu māhuru mīcū //<BR>
māyā brahma jīva jagadīsā / lacchi alacchi raṃka avanīsā //<BR>
kāsī maga surasari kramanāsā / maru mārava mahideva gavāsā //<BR>
saraga naraka anurāga birāgā / nigamāgama guna doṣa bibhāgā //<BR>
<BR>
 do.  jaḷa cetana guna doṣamaya bisva kīnha karatāra /<BR>
      saṃta haṃsa guna gahahiṃ paya parihari bāri bikāra // 6 //<BR>
<BR>
asa bibeka jaba dei bidhātā / taba taji doṣa gunahiṃ manu rātā //<BR>
kāla subhāu karama bariāī / bhaleu prakr̥ti basa cuka_i bhalāī //<BR>
so sudhāri harijana jimi lehīṃ / dali dukha doṣa bimala jasu dehīṃ //<BR>
khala_u karahiṃ bhala pāi susaṃgū / miṭa_i na malina subhāu abhaṃgū //<BR>
lakhi subeṣa jaga baṃcaka jeū / beṣa pratāpa pūjiahiṃ teū //<BR>
udharahiṃ aṃta na hoi nibāhū / kālanemi jimi rāvana rāhū //<BR>
kiehũ kubeṣa sādhu sanamānū / jimi jaga jāmavaṃta hanumānū //<BR>
hāni kusaṃga susaṃgati lāhū / lokahũ beda bidita saba kāhū //<BR>
gagana caḷha_i raja pavana prasaṃgā / kīcahiṃ mila_i nīca jala saṃgā //<BR>
sādhu asādhu sadana suka sārīṃ / sumirahiṃ rāma dehiṃ gani gārī //<BR>
dhūma kusaṃgati kārikha hoī / likhia purāna maṃju masi soī //<BR>
soi jala anala anila saṃghātā / hoi jalada jaga jīvana dātā //<BR>
<BR>
 do.  graha bheṣaja jala pavana paṭa pāi kujoga sujoga /<BR>
      hohi kubastu subastu jaga lakhahiṃ sulacchana loga // 7(ka) //<BR>
<BR>
      sama prakāsa tama pākha duhũ nāma bheda bidhi kīnha /<BR>
      sasi soṣaka poṣaka samujhi jaga jasa apajasa dīnha // 7(kha) //<BR>
<BR>
      jaḷa cetana jaga jīva jata sakala rāmamaya jāni /<BR>
      baṃda_ũ saba ke pada kamala sadā jori juga pāni // 7(ga) //<BR>
<BR>
      deva danuja nara nāga khaga preta pitara gaṃdharba /<BR>
      baṃda_ũ kiṃnara rajanicara kr̥pā karahu aba sarba // 7(gha) //<BR>
<BR>
ākara cāri lākha caurāsī / jāti jīva jala thala nabha bāsī //<BR>
sīya rāmamaya saba jaga jānī / kara_ũ pranāma jori juga pānī //<BR>
jāni kr̥pākara kiṃkara mohū / saba mili karahu chāḷi chala chohū //<BR>
nija budhi bala bharosa mohi nāhīṃ / tāteṃ binaya kara_ũ saba pāhī //<BR>
karana caha_ũ raghupati guna gāhā / laghu mati mori carita avagāhā //<BR>
sūjha na eka_u aṃga upāū / mana mati raṃka manoratha rāū //<BR>
mati ati nīca ū̃ci ruci āchī / cahia amia jaga jura_i na chāchī //<BR>
chamihahiṃ sajjana mori ḍhiṭhāī / sunihahiṃ bālabacana mana lāī //<BR>
jau bālaka kaha totari bātā / sunahiṃ mudita mana pitu aru mātā //<BR>
hãsihahi kūra kuṭila kubicārī / je para dūṣana bhūṣanadhārī //<BR>
nija kavita kehi lāga na nīkā / sarasa hou athavā ati phīkā //<BR>
je para bhaniti sunata haraṣāhī / te bara puruṣa bahuta jaga nāhīṃ //<BR>
jaga bahu nara sara sari sama bhāī / je nija bāḷhi baḷhahiṃ jala pāī //<BR>
sajjana sakr̥ta siṃdhu sama koī / dekhi pūra bidhu bāḷha_i joī //<BR>
<BR>
 do.  bhāga choṭa abhilāṣu baḷa kara_ũ eka bisvāsa /<BR>
      paihahiṃ sukha suni sujana saba khala karahahiṃ upahāsa // 8 //<BR>
<BR>
khala parihāsa hoi hita morā / kāka kahahiṃ kalakaṃṭha kaṭhorā //<BR>
haṃsahi baka dādura cātakahī / hãsahiṃ malina khala bimala batakahī //<BR>
kabita rasika na rāma pada nehū / tinha kahã sukhada hāsa rasa ehū //<BR>
bhāṣā bhaniti bhori mati morī / hãsibe joga hãseṃ nahiṃ khorī //<BR>
prabhu pada prīti na sāmujhi nīkī / tinhahi kathā suni lāgahi phīkī //<BR>
hari hara pada rati mati na kutarakī / tinha kahũ madhura kathā raghuvara kī //<BR>
rāma bhagati bhūṣita jiyã jānī / sunihahiṃ sujana sarāhi subānī //<BR>
kabi na hoũ nahiṃ bacana prabīnū / sakala kalā saba bidyā hīnū //<BR>
ākhara aratha alaṃkr̥ti nānā / chaṃda prabaṃdha aneka bidhānā //<BR>
bhāva bheda rasa bheda apārā / kabita doṣa guna bibidha prakārā //<BR>
kabita bibeka eka nahiṃ moreṃ / satya kaha_ũ likhi kāgada kore //<BR>
<BR>
 do.  bhaniti mori saba guna rahita bisva bidita guna eka /<BR>
      so bicāri sunihahiṃ sumati jinha keṃ bimala biveka // 9 //<BR>
<BR>
ehi mahã raghupati nāma udārā / ati pāvana purāna śruti sārā //<BR>
maṃgala bhavana amaṃgala hārī / umā sahita jehi japata purārī //<BR>
bhaniti bicitra sukabi kr̥ta joū / rāma nāma binu soha na soū //<BR>
bidhubadanī saba bhā̃ti sãvārī / sona na basana binā bara nārī //<BR>
saba guna rahita kukabi kr̥ta bānī / rāma nāma jasa aṃkita jānī //<BR>
sādara kahahiṃ sunahiṃ budha tāhī / madhukara sarisa saṃta gunagrāhī //<BR>
jadapi kabita rasa eka_u nāhī / rāma pratāpa prakaṭa ehi māhīṃ //<BR>
soi bharosa moreṃ mana āvā / kehiṃ na susaṃga baḍappanu pāvā //<BR>
dhūma_u taja_i sahaja karuāī / agaru prasaṃga sugaṃdha basāī //<BR>
bhaniti bhadesa bastu bhali baranī / rāma kathā jaga maṃgala karanī //<BR>
<BR>
 chaṃ.  maṃgala karani kali mala harani tulasī kathā raghunātha kī //<BR>
      gati kūra kabitā sarita kī jyoṃ sarita pāvana pātha kī //<BR>
      prabhu sujasa saṃgati bhaniti bhali hoihi sujana mana bhāvanī //<BR>
      bhava aṃga bhūti masāna kī sumirata suhāvani pāvanī //<BR>
<BR>
 do.  priya lāgihi ati sabahi mama bhaniti rāma jasa saṃga /<BR>
      dāru bicāru ki kara_i kou baṃdia malaya prasaṃga // 10(ka) //<BR>
<BR>
      syāma surabhi paya bisada ati gunada karahiṃ saba pāna /<BR>
      girā grāmya siya rāma jasa gāvahiṃ sunahiṃ sujāna // 10(kha) //<BR>
<BR>
mani mānika mukutā chabi jaisī / ahi giri gaja sira soha na taisī //<BR>
nr̥pa kirīṭa tarunī tanu pāī / lahahiṃ sakala sobhā adhikāī //<BR>
taisehiṃ sukabi kabita budha kahahīṃ / upajahiṃ anata anata chabi lahahīṃ //<BR>
bhagati hetu bidhi bhavana bihāī / sumirata sārada āvati dhāī //<BR>
rāma carita sara binu anhavāẽ / so śrama jāi na koṭi upāẽ //<BR>
kabi kobida asa hr̥dayã bicārī / gāvahiṃ hari jasa kali mala hārī //<BR>
kīnheṃ prākr̥ta jana guna gānā / sira dhuni girā lagata pachitānā //<BR>
hr̥daya siṃdhu mati sīpa samānā / svāti sāradā kahahiṃ sujānā //<BR>
jauṃ baraṣa_i bara bāri bicārū / hohiṃ kabita mukutāmani cārū //<BR>
<BR>
 do.  juguti bedhi puni pohiahiṃ rāmacarita bara tāga /<BR>
      pahirahiṃ sajjana bimala ura sobhā ati anurāga // 11 //<BR>
<BR>
je janame kalikāla karālā / karataba bāyasa beṣa marālā //<BR>
calata kupaṃtha beda maga chā̃ḷe / kapaṭa kalevara kali mala bhā̃ḷeṃ //<BR>
baṃcaka bhagata kahāi rāma ke / kiṃkara kaṃcana koha kāma ke //<BR>
tinha mahã prathama rekha jaga morī / dhīṃga dharamadhvaja dhaṃdhaka dhorī //<BR>
jauṃ apane avaguna saba kahaū̃ / bāḷha_i kathā pāra nahiṃ lahaū̃ //<BR>
tāte maiṃ ati alapa bakhāne / thore mahũ jānihahiṃ sayāne //<BR>
samujhi bibidhi bidhi binatī morī / kou na kathā suni deihi khorī //<BR>
etehu para karihahiṃ je asaṃkā / mohi te adhika te jaḷa mati raṃkā //<BR>
kabi na hoũ nahiṃ catura kahāva_ũ / mati anurūpa rāma guna gāva_ũ //<BR>
kahã raghupati ke carita apārā / kahã mati mori nirata saṃsārā //<BR>
jehiṃ māruta giri meru uḷāhīṃ / kahahu tūla kehi lekhe māhīṃ //<BR>
samujhata amita rāma prabhutāī / karata kathā mana ati kadarāī //<BR>
<BR>
 do.  sārada sesa mahesa bidhi āgama nigama purāna /<BR>
      neti neti kahi jāsu guna karahiṃ niraṃtara gāna // 12 //<BR>
<BR>
saba jānata prabhu prabhutā soī / tadapi kaheṃ binu rahā na koī //<BR>
tahā̃ beda asa kārana rākhā / bhajana prabhāu bhā̃ti bahu bhāṣā //<BR>
eka anīha arūpa anāmā / aja saccidānaṃda para dhāmā //<BR>
byāpaka bisvarūpa bhagavānā / tehiṃ dhari deha carita kr̥ta nānā //<BR>
so kevala bhagatana hita lāgī / parama kr̥pāla pranata anurāgī //<BR>
jehi jana para mamatā ati chohū / jehiṃ karunā kari kīnha na kohū //<BR>
gaī bahora garība nevājū / sarala sabala sāhiba raghurājū //<BR>
budha baranahiṃ hari jasa asa jānī / karahi punīta suphala nija bānī //<BR>
tehiṃ bala maiṃ raghupati guna gāthā / kahiha_ũ nāi rāma pada māthā //<BR>
muninha prathama hari kīrati gāī / tehiṃ maga calata sugama mohi bhāī //<BR>
<BR>
<BR>
 do.  ati apāra je sarita bara jauṃ nr̥pa setu karāhiṃ /<BR>
      caḍhi pipīlika_u parama laghu binu śrama pārahi jāhiṃ // 13 //<BR>
<BR>
ehi prakāra bala manahi dekhāī / kariha_ũ raghupati kathā suhāī //<BR>
byāsa ādi kabi puṃgava nānā / jinha sādara hari sujasa bakhānā //<BR>
carana kamala baṃda_ũ tinha kere / puravahũ sakala manoratha mere //<BR>
kali ke kabinha kara_ũ paranāmā / jinha barane raghupati guna grāmā //<BR>
je prākr̥ta kabi parama sayāne / bhāṣā̃ jinha hari carita bakhāne //<BR>
bhae je ahahiṃ je hoihahiṃ āgeṃ / pranava_ũ sabahiṃ kapaṭa saba tyāgeṃ //<BR>
hohu prasanna dehu baradānū / sādhu samāja bhaniti sanamānū //<BR>
jo prabaṃdha budha nahiṃ ādarahīṃ / so śrama bādi bāla kabi karahīṃ //<BR>
kīrati bhaniti bhūti bhali soī / surasari sama saba kahã hita hoī //<BR>
rāma sukīrati bhaniti bhadesā / asamaṃjasa asa mohi ãdesā //<BR>
tumharī kr̥pā sulabha sou more / siani suhāvani ṭāṭa paṭore //<BR>
<BR>
 do.  sarala kabita kīrati bimala soi ādarahiṃ sujāna /<BR>
      sahaja bayara bisarāi ripu jo suni karahiṃ bakhāna // 14(ka) //<BR>
<BR>
      so na hoi binu bimala mati mohi mati bala ati thora /<BR>
      karahu kr̥pā hari jasa kaha_ũ puni puni kara_ũ nihora // 14(kha) //<BR>
<BR>
      kabi kobida raghubara carita mānasa maṃju marāla /<BR>
      bāla binaya suni suruci lakhi mopara hohu kr̥pāla // 14(ga) //<BR>
<BR>
<BR>
 so.  baṃda_ũ muni pada kaṃju rāmāyana jehiṃ niramaya_u /<BR>
      sakhara sukomala maṃju doṣa rahita dūṣana sahita // 14(gha) //<BR>
<BR>
      baṃda_ũ cāriu beda bhava bāridhi bohita sarisa /<BR>
      jinhahi na sapanehũ kheda baranata raghubara bisada jasu // 14(ṅa) //<BR>
<BR>
      baṃda_ũ bidhi pada renu bhava sāgara jehi kīnha jahã /<BR>
      saṃta sudhā sasi dhenu pragaṭe khala biṣa bārunī // 14(ca) //<BR>
<BR>
<BR>
 do.  bibudha bipra budha graha carana baṃdi kaha_ũ kara jori /<BR>
      hoi prasanna puravahu sakala maṃju manoratha mori // 14(cha) //<BR>
<BR>
puni baṃda_ũ sārada surasaritā / jugala punīta manohara caritā //<BR>
majjana pāna pāpa hara ekā / kahata sunata eka hara abibekā //<BR>
gura pitu mātu mahesa bhavānī / pranava_ũ dīnabaṃdhu dina dānī //<BR>
sevaka svāmi sakhā siya pī ke / hita nirupadhi saba bidhi tulasīke //<BR>
kali biloki jaga hita hara girijā / sābara maṃtra jāla jinha sirijā //<BR>
anamila ākhara aratha na jāpū / pragaṭa prabhāu mahesa pratāpū //<BR>
so umesa mohi para anukūlā / karihiṃ kathā muda maṃgala mūlā //<BR>
sumiri sivā siva pāi pasāū / barana_ũ rāmacarita cita cāū //<BR>
bhaniti mori siva kr̥pā̃ bibhātī / sasi samāja mili manahũ surātī //<BR>
je ehi kathahi saneha sametā / kahihahiṃ sunihahiṃ samujhi sacetā //<BR>
hoihahiṃ rāma carana anurāgī / kali mala rahita sumaṃgala bhāgī //<BR>
<BR>
 do.  sapanehũ sācehũ mohi para jauṃ hara gauri pasāu /<BR>
      tau phura hou jo kaheũ saba bhāṣā bhaniti prabhāu // 15 //<BR>
<BR>
baṃda_ũ avadha purī ati pāvani / sarajū sari kali kaluṣa nasāvani //<BR>
pranava_ũ pura nara nāri bahorī / mamatā jinha para prabhuhi na thorī //<BR>
siya niṃdaka agha ogha nasāe / loka bisoka banāi basāe //<BR>
baṃda_ũ kausalyā disi prācī / kīrati jāsu sakala jaga mācī //<BR>
pragaṭeu jahã raghupati sasi cārū / bisva sukhada khala kamala tusārū //<BR>
dasaratha rāu sahita saba rānī / sukr̥ta sumaṃgala mūrati mānī //<BR>
kara_ũ pranāma karama mana bānī / karahu kr̥pā suta sevaka jānī //<BR>
jinhahi biraci baḷa bhaya_u bidhātā / mahimā avadhi rāma pitu mātā //<BR>
<BR>
 so.  baṃda_ũ avadha bhuāla satya prema jehi rāma pada /<BR>
      bichurata dīnadayāla priya tanu tr̥na iva parihareu // 16 //<BR>
<BR>
pranava_ũ parijana sahita bidehū / jāhi rāma pada gūḷha sanehū //<BR>
joga bhoga mahã rākheu goī / rāma bilokata pragaṭeu soī //<BR>
pranava_ũ prathama bharata ke caranā / jāsu nema brata jāi na baranā //<BR>
rāma carana paṃkaja mana jāsū / lubudha madhupa iva taja_i na pāsū //<BR>
baṃda_ũ lachimana pada jalajātā / sītala subhaga bhagata sukha dātā //<BR>
raghupati kīrati bimala patākā / daṃḍa samāna bhaya_u jasa jākā //<BR>
seṣa sahastrasīsa jaga kārana / jo avatareu bhūmi bhaya ṭārana //<BR>
sadā so sānukūla raha mo para / kr̥pāsiṃdhu saumitri gunākara //<BR>
ripusūdana pada kamala namāmī / sūra susīla bharata anugāmī //<BR>
mahāvīra binava_ũ hanumānā / rāma jāsu jasa āpa bakhānā //<BR>
<BR>
 so.  pranava_ũ pavanakumāra khala bana pāvaka gyānadhana /<BR>
      jāsu hr̥daya āgāra basahiṃ rāma sara cāpa dhara // 17 //<BR>
<BR>
kapipati rīcha nisācara rājā / aṃgadādi je kīsa samājā //<BR>
baṃda_ũ saba ke carana suhāe / adhama sarīra rāma jinha pāe //<BR>
raghupati carana upāsaka jete / khaga mr̥ga sura nara asura samete //<BR>
baṃda_ũ pada saroja saba kere / je binu kāma rāma ke cere //<BR>
suka sanakādi bhagata muni nārada / je munibara bigyāna bisārada //<BR>
pranava_ũ sabahiṃ dharani dhari sīsā / karahu kr̥pā jana jāni munīsā //<BR>
janakasutā jaga janani jānakī / atisaya priya karunā nidhāna kī //<BR>
tāke juga pada kamala manāva_ũ / jāsu kr̥pā̃ niramala mati pāva_ũ //<BR>
puni mana bacana karma raghunāyaka / carana kamala baṃda_ũ saba lāyaka //<BR>
rājivanayana dhareṃ dhanu sāyaka / bhagata bipati bhaṃjana sukha dāyaka //<BR>
<BR>
 do.  girā aratha jala bīci sama kahiata bhinna na bhinna /<BR>
      bada_ũ sītā rāma pada jinhahi parama priya khinna // 18 //<BR>
<BR>
baṃda_ũ nāma rāma raghuvara ko / hetu kr̥sānu bhānu himakara ko //<BR>
bidhi hari haramaya beda prāna so / aguna anūpama guna nidhāna so //<BR>
mahāmaṃtra joi japata mahesū / kāsīṃ mukuti hetu upadesū //<BR>
mahimā jāsu jāna ganarāu / prathama pūjiata nāma prabhāū //<BR>
jāna ādikabi nāma pratāpū / bhaya_u suddha kari ulaṭā jāpū //<BR>
sahasa nāma sama suni siva bānī / japi jeī piya saṃga bhavānī //<BR>
haraṣe hetu heri hara hī ko / kiya bhūṣana tiya bhūṣana tī ko //<BR>
nāma prabhāu jāna siva nīko / kālakūṭa phalu dīnha amī ko //<BR>
<BR>
 do.  baraṣā ritu raghupati bhagati tulasī sāli sudāsa //<BR>
      rāma nāma bara barana juga sāvana bhādava māsa // 19 //<BR>
<BR>
ākhara madhura manohara doū / barana bilocana jana jiya joū //<BR>
sumirata sulabha sukhada saba kāhū / loka lāhu paraloka nibāhū //<BR>
kahata sunata sumirata suṭhi nīke / rāma lakhana sama priya tulasī ke //<BR>
baranata barana prīti bilagātī / brahma jīva sama sahaja sãghātī //<BR>
nara nārāyana sarisa subhrātā / jaga pālaka biseṣi jana trātā //<BR>
bhagati sutiya kala karana bibhūṣana / jaga hita hetu bimala bidhu pūṣana  /<BR>
svāda toṣa sama sugati sudhā ke / kamaṭha seṣa sama dhara basudhā ke //<BR>
jana mana maṃju kaṃja madhukara se / jīha jasomati hari haladhara se //<BR>
<BR>
 do.  eku chatru eku mukuṭamani saba baranani para jou /<BR>
      tulasī raghubara nāma ke barana birājata dou // 20 //<BR>
<BR>
samujhata sarisa nāma aru nāmī / prīti parasapara prabhu anugāmī //<BR>
nāma rūpa dui īsa upādhī / akatha anādi susāmujhi sādhī //<BR>
ko baḷa choṭa kahata aparādhū / suni guna bheda samujhihahiṃ sādhū //<BR>
dekhiahiṃ rūpa nāma ādhīnā / rūpa gyāna nahiṃ nāma bihīnā //<BR>
rūpa biseṣa nāma binu jāneṃ / karatala gata na parahiṃ pahicāneṃ //<BR>
sumiria nāma rūpa binu dekheṃ / āvata hr̥dayã saneha biseṣeṃ //<BR>
nāma rūpa gati akatha kahānī / samujhata sukhada na parati bakhānī //<BR>
aguna saguna bica nāma susākhī / ubhaya prabodhaka catura dubhāṣī //<BR>
<BR>
 do.  rāma nāma manidīpa dharu jīha deharī dvāra /<BR>
      tulasī bhītara bāherahũ jauṃ cāhasi ujiāra // 21 //<BR>
<BR>
nāma jīhã japi jāgahiṃ jogī / birati biraṃci prapaṃca biyogī //<BR>
brahmasukhahi anubhavahiṃ anūpā / akatha anāmaya nāma na rūpā //<BR>
jānā cahahiṃ gūḷha gati jeū / nāma jīhã japi jānahiṃ teū //<BR>
sādhaka nāma japahiṃ laya lāẽ / hohiṃ siddha animādika pāẽ //<BR>
japahiṃ nāmu jana ārata bhārī / miṭahiṃ kusaṃkaṭa hohiṃ sukhārī //<BR>
rāma bhagata jaga cāri prakārā / sukr̥tī cāriu anagha udārā //<BR>
cahū catura kahũ nāma adhārā / gyānī prabhuhi biseṣi piārā //<BR>
cahũ juga cahũ śruti nā prabhāū / kali biseṣi nahiṃ āna upāū //<BR>
<BR>
 do.  sakala kāmanā hīna je rāma bhagati rasa līna /<BR>
      nāma suprema piyūṣa hada tinhahũ kie mana mīna // 22 //<BR>
<BR>
aguna saguna dui brahma sarūpā / akatha agādha anādi anūpā //<BR>
moreṃ mata baḷa nāmu duhū teṃ / kie jehiṃ juga nija basa nija būteṃ //<BR>
proḷhi sujana jani jānahiṃ jana kī / kaha_ũ pratīti prīti ruci mana kī //<BR>
eku dārugata dekhia ekū / pāvaka sama juga brahma bibekū //<BR>
ubhaya agama juga sugama nāma teṃ / kaheũ nāmu baḷa brahma rāma teṃ //<BR>
byāpaku eku brahma abināsī / sata cetana dhana ānãda rāsī //<BR>
asa prabhu hr̥dayã achata abikārī / sakala jīva jaga dīna dukhārī //<BR>
nāma nirūpana nāma jatana teṃ / sou pragaṭata jimi mola ratana teṃ //<BR>
<BR>
 do.  niraguna teṃ ehi bhā̃ti baḷa nāma prabhāu apāra /<BR>
      kaha_ũ nāmu baḷa rāma teṃ nija bicāra anusāra // 23 //<BR>
<BR>
rāma bhagata hita nara tanu dhārī / sahi saṃkaṭa kie sādhu sukhārī //<BR>
nāmu saprema japata anayāsā / bhagata hohiṃ muda maṃgala bāsā //<BR>
rāma eka tāpasa tiya tārī / nāma koṭi khala kumati sudhārī //<BR>
riṣi hita rāma suketusutā kī / sahita sena suta kīnha bibākī //<BR>
sahita doṣa dukha dāsa durāsā / dala_i nāmu jimi rabi nisi nāsā //<BR>
bhaṃjeu rāma āpu bhava cāpū / bhava bhaya bhaṃjana nāma pratāpū //<BR>
daṃḍaka banu prabhu kīnha suhāvana / jana mana amita nāma kie pāvana //  /<BR>
nisicara nikara dale raghunaṃdana / nāmu sakala kali kaluṣa nikaṃdana //<BR>
<BR>
 do.  sabarī gīdha susevakani sugati dīnhi raghunātha /<BR>
      nāma udhāre amita khala beda bidita guna gātha // 24 //<BR>
<BR>
rāma sukaṃṭha bibhīṣana doū / rākhe sarana jāna sabu koū //<BR>
nāma garība aneka nevāje / loka beda bara birida birāje //<BR>
rāma bhālu kapi kaṭaku baṭorā / setu hetu śramu kīnha na thorā //<BR>
nāmu leta bhavasiṃdhu sukhāhīṃ / karahu bicāru sujana mana māhīṃ //<BR>
rāma sakula rana rāvanu mārā / sīya sahita nija pura pagu dhārā //<BR>
rājā rāmu avadha rajadhānī / gāvata guna sura muni bara bānī //<BR>
sevaka sumirata nāmu saprītī / binu śrama prabala moha dalu jītī //<BR>
phirata sanehã magana sukha apaneṃ / nāma prasāda soca nahiṃ sapaneṃ //<BR>
<BR>
 do.  brahma rāma teṃ nāmu baḷa bara dāyaka bara dāni /<BR>
      rāmacarita sata koṭi mahã liya mahesa jiyã jāni // 25 //<BR>
<BR>
          māsapārāyaṇa, pahalā viśrāma<BR>
nāma prasāda saṃbhu abināsī / sāju amaṃgala maṃgala rāsī //<BR>
suka sanakādi siddha muni jogī / nāma prasāda brahmasukha bhogī //<BR>
nārada jāneu nāma pratāpū / jaga priya hari hari hara priya āpū //<BR>
nāmu japata prabhu kīnha prasādū / bhagata siromani bhe prahalādū //<BR>
dhruvã sagalāni japeu hari nāū̃ / pāya_u acala anūpama ṭhāū̃ //<BR>
sumiri pavanasuta pāvana nāmū / apane basa kari rākhe rāmū //<BR>
apatu ajāmilu gaju ganikāū / bhae mukuta hari nāma prabhāū //<BR>
kahauṃ kahā̃ lagi nāma baḷāī / rāmu na sakahiṃ nāma guna gāī //<BR>
<BR>
 do.  nāmu rāma ko kalapataru kali kalyāna nivāsu /<BR>
      jo sumirata bhayo bhā̃ga teṃ tulasī tulasīdāsu // 26 //<BR>
<BR>
cahũ juga tīni kāla tihũ lokā / bhae nāma japi jīva bisokā //<BR>
beda purāna saṃta mata ehū / sakala sukr̥ta phala rāma sanehū //<BR>
dhyānu prathama juga makhabidhi dūjeṃ / dvāpara paritoṣata prabhu pūjeṃ //<BR>
kali kevala mala mūla malīnā / pāpa payonidhi jana jana mīnā //<BR>
nāma kāmataru kāla karālā / sumirata samana sakala jaga jālā //<BR>
rāma nāma kali abhimata dātā / hita paraloka loka pitu mātā //<BR>
nahiṃ kali karama na bhagati bibekū / rāma nāma avalaṃbana ekū //<BR>
kālanemi kali kapaṭa nidhānū / nāma sumati samaratha hanumānū //<BR>
<BR>
 do.  rāma nāma narakesarī kanakakasipu kalikāla /<BR>
      jāpaka jana prahalāda jimi pālihi dali surasāla // 27 //<BR>
<BR>
bhāyã kubhāyã anakha ālasahū̃ / nāma japata maṃgala disi dasahū̃ //<BR>
sumiri so nāma rāma guna gāthā / kara_ũ nāi raghunāthahi māthā //<BR>
mori sudhārihi so saba bhā̃tī / jāsu kr̥pā nahiṃ kr̥pā̃ aghātī //<BR>
rāma susvāmi kusevaku moso / nija disi daikhi dayānidhi poso //<BR>
lokahũ beda susāhiba rītīṃ / binaya sunata pahicānata prītī //<BR>
ganī garība grāmanara nāgara / paṃḍita mūḷha malīna ujāgara //<BR>
sukabi kukabi nija mati anuhārī / nr̥pahi sarāhata saba nara nārī //<BR>
sādhu sujāna susīla nr̥pālā / īsa aṃsa bhava parama kr̥pālā //<BR>
suni sanamānahiṃ sabahi subānī / bhaniti bhagati nati gati pahicānī //<BR>
yaha prākr̥ta mahipāla subhāū / jāna siromani kosalarāū //<BR>
rījhata rāma saneha nisoteṃ / ko jaga maṃda malinamati moteṃ //<BR>
<BR>
 do.  saṭha sevaka kī prīti ruci rakhihahiṃ rāma kr̥pālu /<BR>
      upala kie jalajāna jehiṃ saciva sumati kapi bhālu // 28(ka) //<BR>
<BR>
      hauhu kahāvata sabu kahata rāma sahata upahāsa /<BR>
      sāhiba sītānātha so sevaka tulasīdāsa // 28(kha) //<BR>
<BR>
ati baḷi mori ḍhiṭhāī khorī / suni agha narakahũ nāka sakorī //<BR>
samujhi sahama mohi apaḍara apaneṃ / so sudhi rāma kīnhi nahiṃ sapaneṃ //<BR>
suni avaloki sucita cakha cāhī / bhagati mori mati svāmi sarāhī //<BR>
kahata nasāi hoi hiyã nīkī / rījhata rāma jāni jana jī kī //<BR>
rahati na prabhu cita cūka kie kī / karata surati saya bāra hie kī //<BR>
jehiṃ agha badheu byādha jimi bālī / phiri sukaṃṭha soi kīnha kucālī //<BR>
soi karatūti bibhīṣana kerī / sapanehũ so na rāma hiyã herī //<BR>
te bharatahi bheṃṭata sanamāne / rājasabhā̃ raghubīra bakhāne //<BR>
<BR>
 do.  prabhu taru tara kapi ḍāra para te kie āpu samāna //<BR>
      tulasī kahū̃ na rāma se sāhiba sīlanidhāna // 29(ka) //<BR>
<BR>
      rāma nikāīṃ rāvarī hai sabahī ko nīka /<BR>
      joṃ yaha sā̃cī hai sadā tau nīko tulasīka // 29(kha) //<BR>
<BR>
      ehi bidhi nija guna doṣa kahi sabahi bahuri siru nāi /<BR>
      barana_ũ raghubara bisada jasu suni kali kaluṣa nasāi // 29(ga) //<BR>
<BR>
jāgabalika jo kathā suhāī / bharadvāja munibarahi sunāī //<BR>
kahiha_ũ soi saṃbāda bakhānī / sunahũ sakala sajjana sukhu mānī //<BR>
saṃbhu kīnha yaha carita suhāvā / bahuri kr̥pā kari umahi sunāvā //<BR>
soi siva kāgabhusuṃḍihi dīnhā / rāma bhagata adhikārī cīnhā //<BR>
tehi sana jāgabalika puni pāvā / tinha puni bharadvāja prati gāvā //<BR>
te śrotā bakatā samasīlā / savãdarasī jānahiṃ harilīlā //<BR>
jānahiṃ tīni kāla nija gyānā / karatala gata āmalaka samānā //<BR>
aura_u je haribhagata sujānā / kahahiṃ sunahiṃ samujhahiṃ bidhi nānā //<BR>
<BR>
 do.  mai puni nija gura sana sunī kathā so sūkarakheta /<BR>
      samujhī nahi tasi bālapana taba ati raheũ aceta // 30(ka) //<BR>
<BR>
      śrotā bakatā gyānanidhi kathā rāma kai gūḷha /<BR>
      kimi samujhauṃ mai jīva jaḷa kali mala grasita bimūḷha // 30(kha)<BR>
<BR>
tadapi kahī gura bārahiṃ bārā / samujhi parī kachu mati anusārā //<BR>
bhāṣābaddha karabi maiṃ soī / moreṃ mana prabodha jehiṃ hoī //<BR>
jasa kachu budhi bibeka bala mereṃ / tasa kahiha_ũ hiyã hari ke prereṃ //<BR>
nija saṃdeha moha bhrama haranī / kara_ũ kathā bhava saritā taranī //<BR>
budha biśrāma sakala jana raṃjani / rāmakathā kali kaluṣa bibhaṃjani //<BR>
rāmakathā kali paṃnaga bharanī / puni bibeka pāvaka kahũ aranī //<BR>
rāmakathā kali kāmada gāī / sujana sajīvani mūri suhāī //<BR>
soi basudhātala sudhā taraṃgini / bhaya bhaṃjani bhrama bheka bhuaṃgini //<BR>
asura sena sama naraka nikaṃdini / sādhu bibudha kula hita girinaṃdini //<BR>
saṃta samāja payodhi ramā sī / bisva bhāra bhara acala chamā sī //<BR>
jama gana muhã masi jaga jamunā sī / jīvana mukuti hetu janu kāsī //<BR>
rāmahi priya pāvani tulasī sī / tulasidāsa hita hiyã hulasī sī //<BR>
sivapraya mekala saila sutā sī / sakala siddhi sukha saṃpati rāsī //<BR>
sadaguna suragana aṃba aditi sī / raghubara bhagati prema paramiti sī //<BR>
<BR>
 do.   rāma kathā maṃdākinī citrakūṭa cita cāru /<BR>
      tulasī subhaga saneha bana siya raghubīra bihāru // 31 //<BR>
<BR>
rāma carita ciṃtāmani cārū / saṃta sumati tiya subhaga siṃgārū //<BR>
jaga maṃgala guna grāma rāma ke / dāni mukuti dhana dharama dhāma ke //<BR>
sadagura gyāna birāga joga ke / bibudha baida bhava bhīma roga ke //<BR>
janani janaka siya rāma prema ke / bīja sakala brata dharama nema ke //<BR>
samana pāpa saṃtāpa soka ke / priya pālaka paraloka loka ke //<BR>
saciva subhaṭa bhūpati bicāra ke / kuṃbhaja lobha udadhi apāra ke //<BR>
kāma koha kalimala karigana ke / kehari sāvaka jana mana bana ke //<BR>
atithi pūjya priyatama purāri ke / kāmada ghana dārida davāri ke //<BR>
maṃtra mahāmani biṣaya byāla ke / meṭata kaṭhina kuaṃka bhāla ke //<BR>
harana moha tama dinakara kara se / sevaka sāli pāla jaladhara se //<BR>
abhimata dāni devataru bara se / sevata sulabha sukhada hari hara se //<BR>
sukabi sarada nabha mana uḍagana se / rāmabhagata jana jīvana dhana se //<BR>
sakala sukr̥ta phala bhūri bhoga se / jaga hita nirupadhi sādhu loga se //<BR>
sevaka mana mānasa marāla se / pāvaka gaṃga taṃraga māla se //<BR>
<BR>
 do.  kupatha kutaraka kucāli kali kapaṭa daṃbha pāṣaṃḍa /<BR>
      dahana rāma guna grāma jimi iṃdhana anala pracaṃḍa // 32(ka) //<BR>
<BR>
      rāmacarita rākesa kara sarisa sukhada saba kāhu /<BR>
      sajjana kumuda cakora cita hita biseṣi baḷa lāhu // 32(kha) //<BR>
<BR>
kīnhi prasna jehi bhā̃ti bhavānī / jehi bidhi saṃkara kahā bakhānī //<BR>
so saba hetu kahaba maiṃ gāī / kathāprabaṃdha bicitra banāī //<BR>
jehi yaha kathā sunī nahiṃ hoī / jani ācaraju karaiṃ suni soī //<BR>
kathā alaukika sunahiṃ je gyānī / nahiṃ ācaraju karahiṃ asa jānī //<BR>
rāmakathā kai miti jaga nāhīṃ / asi pratīti tinha ke mana māhīṃ //<BR>
nānā bhā̃ti rāma avatārā / rāmāyana sata koṭi apārā //<BR>
kalapabheda haricarita suhāe / bhā̃ti aneka munīsanha gāe //<BR>
karia na saṃsaya asa ura ānī / sunia kathā sārada rati mānī //<BR>
<BR>
 do.  rāma anaṃta anaṃta guna amita kathā bistāra /<BR>
      suni ācaraju na mānihahiṃ jinha keṃ bimala bicāra // 33 //<BR>
<BR>
ehi bidhi saba saṃsaya kari dūrī / sira dhari gura pada paṃkaja dhūrī //<BR>
puni sabahī binava_ũ kara jorī / karata kathā jehiṃ lāga na khorī //<BR>
sādara sivahi nāi aba māthā / barana_ũ bisada rāma guna gāthā //<BR>
saṃbata soraha sai ekatīsā / kara_ũ kathā hari pada dhari sīsā //<BR>
naumī bhauma bāra madhu māsā / avadhapurīṃ yaha carita prakāsā //<BR>
jehi dina rāma janama śruti gāvahiṃ / tīratha sakala tahā̃ cali āvahiṃ //<BR>
asura nāga khaga nara muni devā / āi karahiṃ raghunāyaka sevā //<BR>
janma mahotsava racahiṃ sujānā / karahiṃ rāma kala kīrati gānā //<BR>
<BR>
 do.  majjahi sajjana br̥ṃda bahu pāvana sarajū nīra /<BR>
      japahiṃ rāma dhari dhyāna ura suṃdara syāma sarīra // 34 //<BR>
<BR>
darasa parasa majjana aru pānā / hara_i pāpa kaha beda purānā //<BR>
nadī punīta amita mahimā ati / kahi na saka_i sārada bimalamati //<BR>
rāma dhāmadā purī suhāvani / loka samasta bidita ati pāvani //<BR>
cāri khāni jaga jīva apārā / avadha taje tanu nahi saṃsārā //<BR>
saba bidhi purī manohara jānī / sakala siddhiprada maṃgala khānī //<BR>
bimala kathā kara kīnha araṃbhā / sunata nasāhiṃ kāma mada daṃbhā //<BR>
rāmacaritamānasa ehi nāmā / sunata śravana pāia biśrāmā //<BR>
mana kari viṣaya anala bana jaraī / hoi sukhī jau ehiṃ sara paraī //<BR>
rāmacaritamānasa muni bhāvana / biraceu saṃbhu suhāvana pāvana //<BR>
tribidha doṣa dukha dārida dāvana / kali kucāli kuli kaluṣa nasāvana //<BR>
raci mahesa nija mānasa rākhā / pāi susama_u sivā sana bhāṣā //<BR>
tāteṃ rāmacaritamānasa bara / dhareu nāma hiyã heri haraṣi hara //<BR>
kaha_ũ kathā soi sukhada suhāī / sādara sunahu sujana mana lāī //<BR>
<BR>
 do.  jasa mānasa jehi bidhi bhaya_u jaga pracāra jehi hetu /<BR>
      aba soi kaha_ũ prasaṃga saba sumiri umā br̥ṣaketu // 35 //<BR>
<BR>
saṃbhu prasāda sumati hiyã hulasī / rāmacaritamānasa kabi tulasī //<BR>
kara_i manohara mati anuhārī / sujana sucita suni lehu sudhārī //<BR>
sumati bhūmi thala hr̥daya agādhū / beda purāna udadhi ghana sādhū //<BR>
baraṣahiṃ rāma sujasa bara bārī / madhura manohara maṃgalakārī //<BR>
līlā saguna jo kahahiṃ bakhānī / soi svacchatā kara_i mala hānī //<BR>
prema bhagati jo barani na jāī / soi madhuratā susītalatāī //<BR>
so jala sukr̥ta sāli hita hoī / rāma bhagata jana jīvana soī //<BR>
medhā mahi gata so jala pāvana / sakili śravana maga caleu suhāvana //<BR>
bhareu sumānasa suthala thirānā / sukhada sīta ruci cāru cirānā //<BR>
<BR>
 do.  suṭhi suṃdara saṃbāda bara birace buddhi bicāri /<BR>
      tei ehi pāvana subhaga sara ghāṭa manohara cāri // 36 //<BR>
<BR>
sapta prabandha subhaga sopānā / gyāna nayana nirakhata mana mānā //<BR>
raghupati mahimā aguna abādhā / baranaba soi bara bāri agādhā //<BR>
rāma sīya jasa salila sudhāsama / upamā bīci bilāsa manorama //<BR>
pura_ini saghana cāru caupāī / juguti maṃju mani sīpa suhāī //<BR>
chaṃda soraṭhā suṃdara dohā / soi bahuraṃga kamala kula sohā //<BR>
aratha anūpa sumāva subhāsā / soi parāga makaraṃda subāsā //<BR>
sukr̥ta puṃja maṃjula ali mālā / gyāna birāga bicāra marālā //<BR>
dhuni avareba kabita guna jātī / mīna manohara te bahubhā̃tī //<BR>
aratha dharama kāmādika cārī / kahaba gyāna bigyāna bicārī //<BR>
nava rasa japa tapa joga birāgā / te saba jalacara cāru taḷāgā //<BR>
sukr̥tī sādhu nāma guna gānā / te bicitra jala bihaga samānā //<BR>
saṃtasabhā cahũ disi avãrāī / śraddhā ritu basaṃta sama gāī //<BR>
bhagati nirupana bibidha bidhānā / chamā dayā dama latā bitānā //<BR>
sama jama niyama phūla phala gyānā / hari pata rati rasa beda bakhānā //<BR>
aura_u kathā aneka prasaṃgā / tei suka pika bahubarana bihaṃgā //<BR>
<BR>
 do.  pulaka bāṭikā bāga bana sukha subihaṃga bihāru /<BR>
      mālī sumana saneha jala sīṃcata locana cāru // 37 //<BR>
<BR>
je gāvahiṃ yaha carita sãbhāre / tei ehi tāla catura rakhavāre //<BR>
sadā sunahiṃ sādara nara nārī / tei surabara mānasa adhikārī //<BR>
ati khala je biṣaī baga kāgā / ehiṃ sara nikaṭa na jāhiṃ abhāgā //<BR>
saṃbuka bheka sevāra samānā / ihā̃ na biṣaya kathā rasa nānā //<BR>
tehi kārana āvata hiyã hāre / kāmī kāka balāka bicāre //<BR>
āvata ehiṃ sara ati kaṭhināī / rāma kr̥pā binu āi na jāī //<BR>
kaṭhina kusaṃga kupaṃtha karālā / tinha ke bacana bāgha hari byālā //<BR>
gr̥ha kāraja nānā jaṃjālā / te ati durgama saila bisālā //<BR>
bana bahu biṣama moha mada mānā / nadīṃ kutarka bhayaṃkara nānā //<BR>
<BR>
 do.  je śraddhā saṃbala rahita nahi saṃtanha kara sātha /<BR>
      tinha kahũ mānasa agama ati jinhahi na priya raghunātha // 38 //<BR>
<BR>
jauṃ kari kaṣṭa jāi puni koī / jātahiṃ nīṃda juḷāī hoī //<BR>
jaḷatā jāḷa biṣama ura lāgā / gaehũ na majjana pāva abhāgā //<BR>
kari na jāi sara majjana pānā / phiri āva_i sameta abhimānā //<BR>
jauṃ bahori kou pūchana āvā / sara niṃdā kari tāhi bujhāvā //<BR>
sakala bighna byāpahi nahiṃ tehī / rāma sukr̥pā̃ bilokahiṃ jehī //<BR>
soi sādara sara majjanu karaī / mahā ghora trayatāpa na jaraī //<BR>
te nara yaha sara tajahiṃ na kāū / jinha ke rāma carana bhala bhāū //<BR>
jo nahāi caha ehiṃ sara bhāī / so satasaṃga kara_u mana lāī //<BR>
asa mānasa mānasa cakha cāhī / bha_i kabi buddhi bimala avagāhī //<BR>
bhaya_u hr̥dayã ānaṃda uchāhū / umageu prema pramoda prabāhū //<BR>
calī subhaga kabitā saritā so / rāma bimala jasa jala bharitā so //<BR>
sarajū nāma sumaṃgala mūlā / loka beda mata maṃjula kūlā //<BR>
nadī punīta sumānasa naṃdini / kalimala tr̥na taru mūla nikaṃdini //<BR>
<BR>
 do.  śrotā tribidha samāja pura grāma nagara duhũ kūla /<BR>
      saṃtasabhā anupama avadha sakala sumaṃgala mūla // 39 //<BR>
<BR>
rāmabhagati surasaritahi jāī / milī sukīrati saraju suhāī //<BR>
sānuja rāma samara jasu pāvana / mileu mahānadu sona suhāvana //<BR>
juga bica bhagati devadhuni dhārā / sohati sahita subirati bicārā //<BR>
tribidha tāpa trāsaka timuhānī / rāma sarupa siṃdhu samuhānī //<BR>
mānasa mūla milī surasarihī / sunata sujana mana pāvana karihī //<BR>
bica bica kathā bicitra bibhāgā / janu sari tīra tīra bana bāgā //<BR>
umā mahesa bibāha barātī / te jalacara aganita bahubhā̃tī //<BR>
raghubara janama anaṃda badhāī / bhavãra taraṃga manoharatāī //<BR>
<BR>
 do.  bālacarita cahu baṃdhu ke banaja bipula bahuraṃga /<BR>
      nr̥pa rānī parijana sukr̥ta madhukara bāribihaṃga // 40 //<BR>
<BR>
sīya svayaṃbara kathā suhāī / sarita suhāvani so chabi chāī //<BR>
nadī nāva paṭu prasna anekā / kevaṭa kusala utara sabibekā //<BR>
suni anukathana paraspara hoī / pathika samāja soha sari soī //<BR>
ghora dhāra bhr̥gunātha risānī / ghāṭa subaddha rāma bara bānī //<BR>
sānuja rāma bibāha uchāhū / so subha umaga sukhada saba kāhū //<BR>
kahata sunata haraṣahiṃ pulakāhīṃ / te sukr̥tī mana mudita nahāhīṃ //<BR>
rāma tilaka hita maṃgala sājā / paraba joga janu jure samājā //<BR>
kāī kumati kekaī kerī / parī jāsu phala bipati ghanerī //<BR>
<BR>
 do.  samana amita utapāta saba bharatacarita japajāga /<BR>
      kali agha khala avaguna kathana te jalamala baga kāga // 41 //<BR>
<BR>
kīrati sarita chahū̃ ritu rūrī / samaya suhāvani pāvani bhūrī //<BR>
hima himasailasutā siva byāhū / sisira sukhada prabhu janama uchāhū //<BR>
baranaba rāma bibāha samājū / so muda maṃgalamaya riturājū //<BR>
grīṣama dusaha rāma banagavanū / paṃthakathā khara ātapa pavanū //<BR>
baraṣā ghora nisācara rārī / surakula sāli sumaṃgalakārī //<BR>
rāma rāja sukha binaya baḷāī / bisada sukhada soi sarada suhāī //<BR>
satī siromani siya gunagāthā / soi guna amala anūpama pāthā //<BR>
bharata subhāu susītalatāī / sadā ekarasa barani na jāī //<BR>
<BR>
 do.   avalokani bolani milani prīti parasapara hāsa /<BR>
      bhāyapa bhali cahu baṃdhu kī jala mādhurī subāsa // 42 //<BR>
<BR>
ārati binaya dīnatā morī / laghutā lalita subāri na thorī //<BR>
adabhuta salila sunata gunakārī / āsa piāsa manomala hārī //<BR>
rāma supremahi poṣata pānī / harata sakala kali kaluṣa galānau //<BR>
bhava śrama soṣaka toṣaka toṣā / samana durita dukha dārida doṣā //<BR>
kāma koha mada moha nasāvana / bimala bibeka birāga baḷhāvana //<BR>
sādara majjana pāna kie teṃ / miṭahiṃ pāpa paritāpa hie teṃ //<BR>
jinha ehi bāri na mānasa dhoe / te kāyara kalikāla bigoe //<BR>
tr̥ṣita nirakhi rabi kara bhava bārī / phirihahi mr̥ga jimi jīva dukhārī //<BR>
<BR>
 do.  mati anuhāri subāri guna gani mana anhavāi /<BR>
      sumiri bhavānī saṃkarahi kaha kabi kathā suhāi // 43(ka) //<BR>
<BR>
      aba raghupati pada paṃkaruha hiyã dhari pāi prasāda  /<BR>
      kaha_ũ jugala munibarja kara milana subhaga saṃbāda // 43(kha) //<BR>
<BR>
bharadvāja muni basahiṃ prayāgā / tinhahi rāma pada ati anurāgā //<BR>
tāpasa sama dama dayā nidhānā / paramāratha patha parama sujānā //<BR>
māgha makaragata rabi jaba hoī / tīrathapatihiṃ āva saba koī //<BR>
deva danuja kiṃnara nara śrenī / sādara majjahiṃ sakala tribenīṃ //<BR>
pūjahi mādhava pada jalajātā / parasi akhaya baṭu haraṣahiṃ gātā //<BR>
bharadvāja āśrama ati pāvana / parama ramya munibara mana bhāvana //<BR>
tahā̃ hoi muni riṣaya samājā / jāhiṃ je majjana tīratharājā //<BR>
majjahiṃ prāta sameta uchāhā / kahahiṃ parasapara hari guna gāhā //<BR>
<BR>
 do.  brahma nirūpama dharama bidhi baranahiṃ tattva bibhāga /<BR>
<BR>
      kahahiṃ bhagati bhagavaṃta kai saṃjuta gyāna birāga // 44 //<BR>
<BR>
ehi prakāra bhari māgha nahāhīṃ / puni saba nija nija āśrama jāhīṃ //<BR>
prati saṃbata ati hoi anaṃdā / makara majji gavanahiṃ munibr̥ṃdā //<BR>
eka bāra bhari makara nahāe / saba munīsa āśramanha sidhāe //<BR>
jagabālika muni parama bibekī / bharavdāja rākhe pada ṭekī //<BR>
sādara carana saroja pakhāre / ati punīta āsana baiṭhāre //<BR>
kari pūjā muni sujasa bakhānī / bole ati punīta mr̥du bānī //<BR>
nātha eka saṃsa_u baḷa moreṃ / karagata bedatatva sabu toreṃ //<BR>
kahata so mohi lāgata bhaya lājā / jau na kaha_ũ baḷa hoi akājā //<BR>
<BR>
 do.  saṃta kahahi asi nīti prabhu śruti purāna muni gāva /<BR>
      hoi na bimala bibeka ura gura sana kiẽ durāva // 45 //<BR>
<BR>
asa bicāri pragaṭa_ũ nija mohū / harahu nātha kari jana para chohū //<BR>
rāsa nāma kara amita prabhāvā / saṃta purāna upaniṣada gāvā //<BR>
saṃtata japata saṃbhu abināsī / siva bhagavāna gyāna guna rāsī //<BR>
ākara cāri jīva jaga ahahīṃ / kāsīṃ marata parama pada lahahīṃ //<BR>
sopi rāma mahimā munirāyā / siva upadesu karata kari dāyā //<BR>
rāmu kavana prabhu pūcha_ũ tohī / kahia bujhāi kr̥pānidhi mohī //<BR>
eka rāma avadhesa kumārā / tinha kara carita bidita saṃsārā //<BR>
nāri birahã dukhu laheu apārā / bhayahu roṣu rana rāvanu mārā //<BR>
<BR>
 do.  prabhu soi rāma ki apara kou jāhi japata tripurāri /<BR>
      satyadhāma sarbagya tumha kahahu bibeku bicāri // 46 //<BR>
<BR>
jaise miṭai mora bhrama bhārī / kahahu so kathā nātha bistārī //<BR>
jāgabalika bole musukāī / tumhahi bidita raghupati prabhutāī //<BR>
rāmamagata tumha mana krama bānī / caturāī tumhārī maiṃ jānī //<BR>
cāhahu sunai rāma guna gūḷhā / kīnhihu prasna manahũ ati mūḷhā //<BR>
tāta sunahu sādara manu lāī / kaha_ũ rāma kai kathā suhāī //<BR>
mahāmohu mahiṣesu bisālā / rāmakathā kālikā karālā //<BR>
rāmakathā sasi kirana samānā / saṃta cakora karahiṃ jehi pānā //<BR>
aisei saṃsaya kīnha bhavānī / mahādeva taba kahā bakhānī //<BR>
<BR>
 do.  kaha_ũ so mati anuhāri aba umā saṃbhu saṃbāda /<BR>
      bhaya_u samaya jehi hetu jehi sunu muni miṭihi biṣāda // 47 //<BR>
<BR>
eka bāra tretā juga māhīṃ / saṃbhu gae kuṃbhaja riṣi pāhīṃ //<BR>
saṃga satī jagajanani bhavānī / pūje riṣi akhilesvara jānī //<BR>
rāmakathā munībarja bakhānī / sunī mahesa parama sukhu mānī //<BR>
riṣi pūchī haribhagati suhāī / kahī saṃbhu adhikārī pāī //<BR>
kahata sunata raghupati guna gāthā / kachu dina tahā̃ rahe girināthā //<BR>
muni sana bidā māgi tripurārī / cale bhavana sãga dacchakumārī //<BR>
tehi avasara bhaṃjana mahibhārā / hari raghubaṃsa līnha avatārā //<BR>
pitā bacana taji rāju udāsī / daṃḍaka bana bicarata abināsī //<BR>
<BR>
 do.  hdayã bicārata jāta hara kehi bidhi darasanu hoi /<BR>
      gupta rupa avatareu prabhu gaẽ jāna sabu koi // 48(ka) //<BR>
<BR>
<BR>
 so.  saṃkara ura ati chobhu satī na jānahiṃ maramu soi //<BR>
       tulasī darasana lobhu mana ḍaru locana lālacī // 48(kha) //<BR>
<BR>
rāvana marana manuja kara jācā / prabhu bidhi bacanu kīnha caha sācā //<BR>
jauṃ nahiṃ jāũ raha_i pachitāvā / karata bicāru na banata banāvā //<BR>
ehi bidhi bhae socabasa īsā / tehi samaya jāi dasasīsā //<BR>
līnha nīca mārīcahi saṃgā / bhaya_u turata soi kapaṭa kuraṃgā //<BR>
kari chalu mūḷha harī baidehī / prabhu prabhāu tasa bidita na tehī //<BR>
mr̥ga badhi bandhu sahita hari āe / āśramu dekhi nayana jala chāe //<BR>
biraha bikala nara iva raghurāī / khojata bipina phirata dou bhāī //<BR>
kabahū̃ joga biyoga na jākeṃ / dekhā pragaṭa biraha dukha tākeṃ //<BR>
<BR>
 do.  ati vicitra raghupati carita jānahiṃ parama sujāna /<BR>
      je matimaṃda bimoha basa hr̥dayã dharahiṃ kachu āna // 49 //<BR>
<BR>
saṃbhu samaya tehi rāmahi dekhā / upajā hiyã ati harapu biseṣā //<BR>
bhari locana chabisiṃdhu nihārī / kusamaya jānina kīnhi cinhārī //<BR>
jaya saccidānaṃda jaga pāvana / asa kahi caleu manoja nasāvana //<BR>
cale jāta siva satī sametā / puni puni pulakata kr̥pāniketā //<BR>
satīṃ so dasā saṃbhu kai dekhī / ura upajā saṃdehu biseṣī //<BR>
saṃkaru jagatabaṃdya jagadīsā / sura nara muni saba nāvata sīsā //<BR>
tinha nr̥pasutahi naha paranāmā / kahi saccidānaṃda paradhamā //<BR>
bhae magana chabi tāsu bilokī / ajahũ prīti ura rahati na rokī //<BR>
<BR>
 do.  brahma jo vyāpaka biraja aja akala anīha abheda /<BR>
<BR>
      so ki deha dhari hoi nara jāhi na jānata veda // 50 //<BR>
<BR>
biṣnu jo sura hita naratanu dhārī / sou sarbagya jathā tripurārī //<BR>
khoja_i so ki agya iva nārī / gyānadhāma śrīpati asurārī //<BR>
saṃbhugirā puni mr̥ṣā na hoī / siva sarbagya jāna sabu koī //<BR>
asa saṃsaya mana bhaya_u apārā / hoī na hr̥dayã prabodha pracārā //<BR>
jadyapi pragaṭa na kaheu bhavānī / hara aṃtarajāmī saba jānī //<BR>
sunahi satī tava nāri subhāū / saṃsaya asa na dharia ura kāū //<BR>
jāsu kathā kubhaṃja riṣi gāī / bhagati jāsu maiṃ munihi sunāī //<BR>
sou mama iṣṭadeva raghubīrā / sevata jāhi sadā muni dhīrā //<BR>
<BR>
 chaṃ.  muni dhīra jogī siddha saṃtata bimala mana jehi dhyāvahīṃ /<BR>
      kahi neti nigama purāna āgama jāsu kīrati gāvahīṃ //<BR>
      soi rāmu byāpaka brahma bhuvana nikāya pati māyā dhanī /<BR>
      avatareu apane bhagata hita nijataṃtra nita raghukulamani //<BR>
<BR>
 so.  lāga na ura upadesu jadapi kaheu sivã bāra bahu /<BR>
      bole bihasi mahesu harimāyā balu jāni jiyã // 51 //<BR>
<BR>
jauṃ tumhareṃ mana ati saṃdehū / tau kina jāi parīchā lehū //<BR>
taba lagi baiṭha aha_ũ baṭachāhiṃ / jaba lagi tumha aihahu mohi pāhī //<BR>
jaiseṃ jāi moha bhrama bhārī / karehu so jatanu bibeka bicārī //<BR>
calīṃ satī siva āyasu pāī / karahiṃ bicāru karauṃ kā bhāī //<BR>
ihā̃ saṃbhu asa mana anumānā / dacchasutā kahũ nahiṃ kalyānā //<BR>
morehu kaheṃ na saṃsaya jāhīṃ / bidhī biparīta bhalāī nāhīṃ //<BR>
hoihi soi jo rāma raci rākhā / ko kari tarka baḷhāvai sākhā //<BR>
asa kahi lage japana harināmā / gaī satī jahã prabhu sukhadhāmā //<BR>
<BR>
 do.  puni puni hr̥dayã vicāru kari dhari sītā kara rupa /<BR>
      āgeṃ hoi cali paṃtha tehi jehiṃ āvata narabhūpa // 52 //<BR>
<BR>
lachimana dīkha umākr̥ta beṣā cakita bhae bhrama hr̥dayã biseṣā //<BR>
kahi na sakata kachu ati gaṃbhīrā / prabhu prabhāu jānata matidhīrā //<BR>
satī kapaṭu jāneu surasvāmī / sabadarasī saba aṃtarajāmī //<BR>
sumirata jāhi miṭa_i agyānā / soi sarabagya rāmu bhagavānā //<BR>
satī kīnha caha tahãhũ durāū / dekhahu nāri subhāva prabhāū //<BR>
nija māyā balu hr̥dayã bakhānī / bole bihasi rāmu mr̥du bānī //<BR>
jori pāni prabhu kīnha pranāmū / pitā sameta līnha nija nāmū //<BR>
kaheu bahori kahā̃ br̥ṣaketū / bipina akeli phirahu kehi hetū //<BR>
<BR>
 do.  rāma bacana mr̥du gūḷha suni upajā ati saṃkocu /<BR>
      satī sabhīta mahesa pahiṃ calīṃ hr̥dayã baḷa socu // 53 //<BR>
<BR>
maiṃ saṃkara kara kahā na mānā / nija agyānu rāma para ānā //<BR>
jāi utaru aba deha_ũ kāhā / ura upajā ati dāruna dāhā //<BR>
jānā rāma satīṃ dukhu pāvā / nija prabhāu kachu pragaṭi janāvā //<BR>
satīṃ dīkha kautuku maga jātā / āgeṃ rāmu sahita śrī bhrātā //<BR>
phiri citavā pācheṃ prabhu dekhā / sahita baṃdhu siya suṃdara veṣā //<BR>
jahã citavahiṃ tahã prabhu āsīnā / sevahiṃ siddha munīsa prabīnā //<BR>
dekhe siva bidhi biṣnu anekā / amita prabhāu eka teṃ ekā //<BR>
baṃdata carana karata prabhu sevā / bibidha beṣa dekhe saba devā //<BR>
<BR>
 do.  satī bidhātrī iṃdirā dekhīṃ amita anūpa /<BR>
      jehiṃ jehiṃ beṣa ajādi sura tehi tehi tana anurūpa // 54 //<BR>
<BR>
dekhe jahã tahã raghupati jete / saktinha sahita sakala sura tete //<BR>
jīva carācara jo saṃsārā / dekhe sakala aneka prakārā //<BR>
pūjahiṃ prabhuhi deva bahu beṣā / rāma rūpa dūsara nahiṃ dekhā //<BR>
avaloke raghupati bahutere / sītā sahita na beṣa ghanere //<BR>
soi raghubara soi lachimanu sītā / dekhi satī ati bhaī sabhītā //<BR>
hr̥daya kaṃpa tana sudhi kachu nāhīṃ / nayana mūdi baiṭhīṃ maga māhīṃ //<BR>
bahuri bilokeu nayana ughārī / kachu na dīkha tahã dacchakumārī //<BR>
puni puni nāi rāma pada sīsā / calīṃ tahā̃ jahã rahe girīsā //<BR>
<BR>
 do.  gaī samīpa mahesa taba hãsi pūchī kusalāta /<BR>
      līnhī parīchā kavana bidhi kahahu satya saba bāta // 55 //<BR>
<BR>
         māsapārāyaṇa, dūsarā viśrāma<BR>
satīṃ samujhi raghubīra prabhāū / bhaya basa siva sana kīnha durāū //<BR>
kachu na parīchā līnhi gosāī / kīnha pranāmu tumhārihi nāī //<BR>
jo tumha kahā so mr̥ṣā na hoī / moreṃ mana pratīti ati soī //<BR>
taba saṃkara dekheu dhari dhyānā / satīṃ jo kīnha carita saba jānā //<BR>
bahuri rāmamāyahi siru nāvā / preri satihi jehiṃ jhū̃ṭha kahāvā //<BR>
hari icchā bhāvī balavānā / hr̥dayã bicārata saṃbhu sujānā //<BR>
satīṃ kīnha sītā kara beṣā / siva ura bhaya_u biṣāda biseṣā //<BR>
jauṃ aba kara_ũ satī sana prītī / miṭa_i bhagati pathu hoi anītī //<BR>
<BR>
 do.  parama punīta na jāi taji kiẽ prema baḷa pāpu /<BR>
      pragaṭi na kahata mahesu kachu hr̥dayã adhika saṃtāpu // 56 //<BR>
<BR>
taba saṃkara prabhu pada siru nāvā / sumirata rāmu hr̥dayã asa āvā //<BR>
ehiṃ tana satihi bheṭa mohi nāhīṃ / siva saṃkalpu kīnha mana māhīṃ //<BR>
asa bicāri saṃkaru matidhīrā / cale bhavana sumirata raghubīrā //<BR>
calata gagana bhai girā suhāī / jaya mahesa bhali bhagati dr̥ḷhāī //<BR>
asa pana tumha binu kara_i ko ānā / rāmabhagata samaratha bhagavānā //<BR>
suni nabhagirā satī ura socā / pūchā sivahi sameta sakocā //<BR>
kīnha kavana pana kahahu kr̥pālā / satyadhāma prabhu dīnadayālā //<BR>
jadapi satīṃ pūchā bahu bhā̃tī / tadapi na kaheu tripura ārātī //<BR>
<BR>
 do.  satīṃ hr̥daya anumāna kiya sabu jāneu sarbagya /<BR>
      kīnha kapaṭu maiṃ saṃbhu sana nāri sahaja jaḷa agya // 57ka //<BR>
<BR>
hr̥dayã socu samujhata nija karanī / ciṃtā amita jāi nahi baranī //<BR>
kr̥pāsiṃdhu siva parama agādhā / pragaṭa na kaheu mora aparādhā //<BR>
saṃkara rukha avaloki bhavānī / prabhu mohi tajeu hr̥dayã akulānī //<BR>
nija agha samujhi na kachu kahi jāī / tapa_i avā̃ iva ura adhikāī //<BR>
satihi sasoca jāni br̥ṣaketū / kahīṃ kathā suṃdara sukha hetū //<BR>
baranata paṃtha bibidha itihāsā / bisvanātha pahũce kailāsā //<BR>
tahã puni saṃbhu samujhi pana āpana / baiṭhe baṭa tara kari kamalāsana //<BR>
saṃkara sahaja sarupa samhārā / lāgi samādhi akhaṃḍa apārā //<BR>
<BR>
 do.  satī basahi kailāsa taba adhika socu mana māhiṃ /<BR>
      maramu na koū jāna kachu juga sama divasa sirāhiṃ // 58 //<BR>
<BR>
nita nava socu satīṃ ura bhārā / kaba jaiha_ũ dukha sāgara pārā //<BR>
maiṃ jo kīnha raghupati apamānā / punipati bacanu mr̥ṣā kari jānā //<BR>
so phalu mohi bidhātā̃ dīnhā / jo kachu ucita rahā soi kīnhā //<BR>
aba bidhi asa būjhia nahi tohī / saṃkara bimukha jiāvasi mohī //<BR>
kahi na jāī kachu hr̥daya galānī / mana mahũ rāmāhi sumira sayānī //<BR>
jau prabhu dīnadayālu kahāvā / āratī harana beda jasu gāvā //<BR>
tau maiṃ binaya kara_ũ kara jorī / chūṭa_u begi deha yaha morī //<BR>
jauṃ more siva carana sanehū / mana krama bacana satya bratu ehū //<BR>
<BR>
 do.   tau sabadarasī sunia prabhu kara_u so begi upāi /<BR>
      hoi maranu jehī binahiṃ śrama dusaha bipatti bihāi // 59 //<BR>
<BR>
 so.  jalu paya sarisa bikāi dekhahu prīti ki rīti bhali /<BR>
      bilaga hoi rasu jāi kapaṭa khaṭāī parata puni // 57kha //<BR>
<BR>
ehi bidhi dukhita prajesakumārī / akathanīya dāruna dukhu bhārī //<BR>
bīteṃ saṃbata sahasa satāsī / tajī samādhi saṃbhu abināsī //<BR>
rāma nāma siva sumirana lāge / jāneu satīṃ jagatapati jāge //<BR>
jāi saṃbhu pada baṃdanu kīnhī / sanamukha saṃkara āsanu dīnhā //<BR>
lage kahana harikathā rasālā / daccha prajesa bhae tehi kālā //<BR>
dekhā bidhi bicāri saba lāyaka / dacchahi kīnha prajāpati nāyaka //<BR>
baḷa adhikāra daccha jaba pāvā / ati abhimānu hr̥dayã taba āvā //<BR>
nahiṃ kou asa janamā jaga māhīṃ / prabhutā pāi jāhi mada nāhīṃ //<BR>
<BR>
 do.   daccha lie muni boli saba karana lage baḷa jāga /<BR>
      nevate sādara sakala sura je pāvata makha bhāga // 60 //<BR>
<BR>
<BR>
kiṃnara nāga siddha gaṃdharbā / badhunha sameta cale sura sarbā //<BR>
biṣnu biraṃci mahesu bihāī / cale sakala sura jāna banāī //<BR>
satīṃ biloke byoma bimānā / jāta cale suṃdara bidhi nānā //<BR>
sura suṃdarī karahiṃ kala gānā / sunata śravana chūṭahiṃ muni dhyānā //<BR>
pūcheu taba sivã kaheu bakhānī / pitā jagya suni kachu haraṣānī //<BR>
jauṃ mahesu mohi āyasu dehīṃ / kucha dina jāi rahauṃ misa ehīṃ //<BR>
pati parityāga hr̥daya dukhu bhārī / kaha_i na nija aparādha bicārī //<BR>
bolī satī manohara bānī / bhaya saṃkoca prema rasa sānī //<BR>
<BR>
 do.  pitā bhavana utsava parama jauṃ prabhu āyasu hoi /<BR>
      tau mai jāũ kr̥pāyatana sādara dekhana soi // 61 //<BR>
<BR>
kahehu nīka morehũ mana bhāvā / yaha anucita nahiṃ nevata paṭhāvā //<BR>
daccha sakala nija sutā bolāī / hamareṃ bayara tumha_u bisarāī //<BR>
brahmasabhā̃ hama sana dukhu mānā / tehi teṃ ajahũ karahiṃ apamānā //<BR>
jauṃ binu boleṃ jāhu bhavānī / raha_i na sīlu sanehu na kānī //<BR>
jadapi mitra prabhu pitu gura gehā / jāia binu bolehũ na sãdehā //<BR>
tadapi birodha māna jahã koī / tahā̃ gaẽ kalyānu na hoī //<BR>
bhā̃ti aneka saṃbhu samujhāvā / bhāvī basa na gyānu ura āvā //<BR>
kaha prabhu jāhu jo binahiṃ bolāẽ / nahiṃ bhali bāta hamāre bhāẽ //<BR>
<BR>
 do.  kahi dekhā hara jatana bahu raha_i na dacchakumāri /<BR>
      die mukhya gana saṃga taba bidā kīnha tripurāri // 62 //<BR>
<BR>
pitā bhavana jaba gaī bhavānī / daccha trāsa kāhũ na sanamānī //<BR>
sādara bhalehiṃ milī eka mātā / bhaginīṃ milīṃ bahuta musukātā //<BR>
daccha na kachu pūchī kusalātā / satihi biloki jare saba gātā //<BR>
satīṃ jāi dekheu taba jāgā / katahũ na dīkha saṃbhu kara bhāgā //<BR>
taba cita caḷheu jo saṃkara kaheū / prabhu apamānu samujhi ura daheū //<BR>
pāchila dukhu na hr̥dayã asa byāpā / jasa yaha bhaya_u mahā paritāpā //<BR>
jadyapi jaga dāruna dukha nānā / saba teṃ kaṭhina jāti avamānā //<BR>
samujhi so satihi bhaya_u ati krodhā / bahu bidhi jananīṃ kīnha prabodhā //<BR>
<BR>
 do.  siva apamānu na jāi sahi hr̥dayã na hoi prabodha /<BR>
      sakala sabhahi haṭhi haṭaki taba bolīṃ bacana sakrodha // 63 //<BR>
<BR>
sunahu sabhāsada sakala muniṃdā / kahī sunī jinha saṃkara niṃdā //<BR>
so phalu turata lahaba saba kāhū̃ / bhalī bhā̃ti pachitāba pitāhū̃ //<BR>
saṃta saṃbhu śrīpati apabādā / sunia jahā̃ tahã asi marajādā //<BR>
kāṭia tāsu jībha jo basāī / śravana mūdi na ta calia parāī //<BR>
jagadātamā mahesu purārī / jagata janaka saba ke hitakārī //<BR>
pitā maṃdamati niṃdata tehī / daccha sukra saṃbhava yaha dehī //<BR>
tajiha_ũ turata deha tehi hetū / ura dhari caṃdramauli br̥ṣaketū //<BR>
asa kahi joga agini tanu jārā / bhaya_u sakala makha hāhākārā //<BR>
<BR>
  do.  satī maranu suni saṃbhu gana lage karana makha khīsa /<BR>
       jagya bidhaṃsa biloki bhr̥gu racchā kīnhi munīsa // 64 //<BR>
<BR>
samācāra saba saṃkara pāe / bīrabhadru kari kopa paṭhāe //<BR>
jagya bidhaṃsa jāi tinha kīnhā / sakala suranha bidhivata phalu dīnhā //<BR>
bhe jagabidita daccha gati soī / jasi kachu saṃbhu bimukha kai hoī //<BR>
yaha itihāsa sakala jaga jānī / tāte maiṃ saṃchepa bakhānī //<BR>
satīṃ marata hari sana baru māgā / janama janama siva pada anurāgā //<BR>
tehi kārana himagiri gr̥ha jāī / janamīṃ pārabatī tanu pāī //<BR>
jaba teṃ umā saila gr̥ha jāīṃ / sakala siddhi saṃpati tahã chāī //<BR>
jahã tahã muninha suāśrama kīnhe / ucita bāsa hima bhūdhara dīnhe //<BR>
<BR>
 do.  sadā sumana phala sahita saba druma nava nānā jāti /<BR>
      pragaṭīṃ suṃdara saila para mani ākara bahu bhā̃ti // 65 //<BR>
<BR>
saritā saba punita jalu bahahīṃ / khaga mr̥ga madhupa sukhī saba rahahīṃ //<BR>
sahaja bayaru saba jīvanha tyāgā / giri para sakala karahiṃ anurāgā //<BR>
soha saila girijā gr̥ha āẽ / jimi janu rāmabhagati ke pāẽ //<BR>
nita nūtana maṃgala gr̥ha tāsū / brahmādika gāvahiṃ jasu jāsū //<BR>
nārada samācāra saba pāe / kautukahīṃ giri geha sidhāe //<BR>
sailarāja baḷa ādara kīnhā / pada pakhāri bara āsanu dīnhā //<BR>
nāri sahita muni pada siru nāvā / carana salila sabu bhavanu siṃcāvā //<BR>
nija saubhāgya bahuta giri baranā / sutā boli melī muni caranā //<BR>
<BR>
  do.  trikālagya sarbagya tumha gati sarbatra tumhāri //<BR>
      kahahu sutā ke doṣa guna munibara hr̥dayã bicāri // 66 //<BR>
<BR>
kaha muni bihasi gūḷha mr̥du bānī / sutā tumhāri sakala guna khānī //<BR>
suṃdara sahaja susīla sayānī / nāma umā aṃbikā bhavānī //<BR>
saba lacchana saṃpanna kumārī / hoihi saṃtata piyahi piārī //<BR>
sadā acala ehi kara ahivātā / ehi teṃ jasu paihahiṃ pitu mātā //<BR>
hoihi pūjya sakala jaga māhīṃ / ehi sevata kachu durlabha nāhīṃ //<BR>
ehi kara nāmu sumiri saṃsārā / triya caḷhahahĩ patibrata asidhārā //<BR>
saila sulacchana sutā tumhārī / sunahu je aba avaguna dui cārī //<BR>
aguna amāna mātu pitu hīnā / udāsīna saba saṃsaya chīnā //<BR>
<BR>
 do.  jogī jaṭila akāma mana nagana amaṃgala beṣa //<BR>
      asa svāmī ehi kahã milihi parī hasta asi rekha // 67 //<BR>
<BR>
suni muni girā satya jiyã jānī / dukha daṃpatihi umā haraṣānī //<BR>
nāradahũ yaha bhedu na jānā / dasā eka samujhaba bilagānā //<BR>
sakala sakhīṃ girijā giri mainā / pulaka sarīra bhare jala nainā //<BR>
hoi na mr̥ṣā devariṣi bhāṣā / umā so bacanu hr̥dayã dhari rākhā //<BR>
upajeu siva pada kamala sanehū / milana kaṭhina mana bhā saṃdehū //<BR>
jāni kuavasaru prīti durāī / sakhī uchãga baiṭhī puni jāī //<BR>
jhūṭhi na hoi devariṣi bānī / socahi daṃpati sakhīṃ sayānī //<BR>
ura dhari dhīra kaha_i girirāū / kahahu nātha kā karia upāū //<BR>
<BR>
 do.  kaha munīsa himavaṃta sunu jo bidhi likhā lilāra /<BR>
      deva danuja nara nāga muni kou na meṭanihāra // 68 //<BR>
<BR>
tadapi eka maiṃ kaha_ũ upāī / hoi karai jauṃ daiu sahāī //<BR>
jasa baru maiṃ baraneũ tumha pāhīṃ / milahi umahi tasa saṃsaya nāhīṃ //<BR>
je je bara ke doṣa bakhāne / te saba siva pahi maiṃ anumāne //<BR>
jauṃ bibāhu saṃkara sana hoī / doṣa_u guna sama kaha sabu koī //<BR>
jauṃ ahi seja sayana hari karahīṃ / budha kachu tinha kara doṣu na dharahīṃ //<BR>
bhānu kr̥sānu sarba rasa khāhīṃ / tinha kahã maṃda kahata kou nāhīṃ //<BR>
subha aru asubha salila saba bahaī / surasari kou apunīta na kahaī //<BR>
samaratha kahũ nahiṃ doṣu gosāī / rabi pāvaka surasari kī nāī //<BR>
<BR>
 do.  jauṃ asa hisiṣā karahiṃ nara jaḷi bibeka abhimāna /<BR>
      parahiṃ kalapa bhari naraka mahũ jīva ki īsa samāna // 69 //<BR>
<BR>
surasari jala kr̥ta bāruni jānā / kabahũ na saṃta karahiṃ tehi pānā //<BR>
surasari mileṃ so pāvana jaiseṃ / īsa anīsahi aṃtaru taiseṃ //<BR>
saṃbhu sahaja samaratha bhagavānā / ehi bibāhã saba bidhi kalyānā //<BR>
durārādhya pai ahahiṃ mahesū / āsutoṣa puni kiẽ kalesū //<BR>
jauṃ tapu karai kumāri tumhārī / bhāviu meṭi sakahiṃ tripurārī //<BR>
jadyapi bara aneka jaga māhīṃ / ehi kahã siva taji dūsara nāhīṃ //<BR>
bara dāyaka pranatārati bhaṃjana / kr̥pāsiṃdhu sevaka mana raṃjana //<BR>
icchita phala binu siva avarādhe / lahia na koṭi joga japa sādheṃ //<BR>
<BR>
 do.  asa kahi nārada sumiri hari girijahi dīnhi asīsa /<BR>
      hoihi yaha kalyāna aba saṃsaya tajahu girīsa // 70 //<BR>
<BR>
kahi asa brahmabhavana muni gayaū / āgila carita sunahu jasa bhayaū //<BR>
patihi ekāṃta pāi kaha mainā / nātha na maiṃ samujhe muni bainā //<BR>
jauṃ gharu baru kulu hoi anūpā / karia bibāhu sutā anurupā //<BR>
na ta kanyā baru raha_u kuārī / kaṃta umā mama prānapiārī //<BR>
jauṃ na milahi baru girijahi jogū / giri jaḷa sahaja kahihi sabu logū //<BR>
soi bicāri pati karehu bibāhū / jehiṃ na bahori hoi ura dāhū //<BR>
asa kahi pari carana dhari sīsā / bole sahita saneha girīsā //<BR>
baru pāvaka pragaṭai sasi māhīṃ / nārada bacanu anyathā nāhīṃ //<BR>
<BR>
 do.  priyā socu pariharahu sabu sumirahu śrībhagavāna /<BR>
      pārabatihi niramaya_u jehiṃ soi karihi kalyāna // 71 //<BR>
<BR>
aba jau tumhahi sutā para nehū / tau asa jāi sikhāvana dehū //<BR>
karai so tapu jehiṃ milahiṃ mahesū / āna upāyã na miṭahi kalesū //<BR>
nārada bacana sagarbha sahetū / suṃdara saba guna nidhi br̥ṣaketū //<BR>
asa bicāri tumha tajahu asaṃkā / sabahi bhā̃ti saṃkaru akalaṃkā //<BR>
suni pati bacana haraṣi mana māhīṃ / gaī turata uṭhi girijā pāhīṃ //<BR>
umahi biloki nayana bhare bārī / sahita saneha goda baiṭhārī //<BR>
bārahiṃ bāra leti ura lāī / gadagada kaṃṭha na kachu kahi jāī //<BR>
jagata mātu sarbagya bhavānī / mātu sukhada bolīṃ mr̥du bānī //<BR>
<BR>
 do.  sunahi mātu maiṃ dīkha asa sapana sunāva_ũ tohi /<BR>
      suṃdara gaura subiprabara asa upadeseu mohi // 72 //<BR>
<BR>
karahi jāi tapu sailakumārī / nārada kahā so satya bicārī //<BR>
mātu pitahi puni yaha mata bhāvā / tapu sukhaprada dukha doṣa nasāvā //<BR>
tapabala raca_i prapaṃca bidhātā / tapabala biṣnu sakala jaga trātā //<BR>
tapabala saṃbhu karahiṃ saṃghārā / tapabala seṣu dhara_i mahibhārā //<BR>
tapa adhāra saba sr̥ṣṭi bhavānī / karahi jāi tapu asa jiyã jānī //<BR>
sunata bacana bisamita mahatārī / sapana sunāya_u girihi hãkārī //<BR>
mātu pituhi bahubidhi samujhāī / calīṃ umā tapa hita haraṣāī //<BR>
priya parivāra pitā aru mātā / bhae bikala mukha āva na bātā //<BR>
<BR>
 do.  bedasirā muni āi taba sabahi kahā samujhāi //<BR>
      pārabatī mahimā sunata rahe prabodhahi pāi // 73 //<BR>
<BR>
ura dhari umā prānapati caranā / jāi bipina lāgīṃ tapu karanā //<BR>
ati sukumāra na tanu tapa jogū / pati pada sumiri tajeu sabu bhogū //<BR>
nita nava carana upaja anurāgā / bisarī deha tapahiṃ manu lāgā //<BR>
saṃbata sahasa mūla phala khāe / sāgu khāi sata baraṣa gavā̃e //<BR>
kachu dina bhojanu bāri batāsā / kie kaṭhina kachu dina upabāsā //<BR>
bela pātī mahi para_i sukhāī / tīni sahasa saṃbata soī khāī //<BR>
puni parihare sukhāneu paranā / umahi nāma taba bhaya_u aparanā //<BR>
dekhi umahi tapa khīna sarīrā / brahmagirā bhai gagana gabhīrā //<BR>
<BR>
 do.  bhaya_u manoratha suphala tava sunu girijākumāri /<BR>
      pariharu dusaha kalesa saba aba milihahiṃ tripurāri // 74 //<BR>
<BR>
asa tapu kāhũ na kīnha bhavānī / bha_u aneka dhīra muni gyānī //<BR>
aba ura dharahu brahma bara bānī / satya sadā saṃtata suci jānī //<BR>
āvai pitā bolāvana jabahīṃ / haṭha parihari ghara jāehu tabahīṃ //<BR>
milahiṃ tumhahi jaba sapta riṣīsā / jānehu taba pramāna bāgīsā //<BR>
sunata girā bidhi gagana bakhānī / pulaka gāta girijā haraṣānī //<BR>
umā carita suṃdara maiṃ gāvā / sunahu saṃbhu kara carita suhāvā //<BR>
jaba teṃ satī jāi tanu tyāgā / taba seṃ siva mana bhaya_u birāgā //<BR>
japahiṃ sadā raghunāyaka nāmā / jahã tahã sunahiṃ rāma guna grāmā //<BR>
<BR>
  do.  cidānanda sukhadhāma siva bigata moha mada kāma /<BR>
      bicarahiṃ mahi dhari hr̥dayã hari sakala loka abhirāma // 75 //<BR>
<BR>
katahũ muninha upadesahiṃ gyānā / katahũ rāma guna karahiṃ bakhānā //<BR>
jadapi akāma tadapi bhagavānā / bhagata biraha dukha dukhita sujānā //<BR>
ehi bidhi gaya_u kālu bahu bītī / nita nai hoi rāma pada prītī //<BR>
naimu premu saṃkara kara dekhā / abicala hr̥dayã bhagati kai rekhā //<BR>
pragaṭai rāmu kr̥tagya kr̥pālā / rūpa sīla nidhi teja bisālā //<BR>
bahu prakāra saṃkarahi sarāhā / tumha binu asa bratu ko nirabāhā //<BR>
bahubidhi rāma sivahi samujhāvā / pārabatī kara janmu sunāvā //<BR>
ati punīta girijā kai karanī / bistara sahita kr̥pānidhi baranī //<BR>
<BR>
 do.  aba binatī mama sunehu siva jauṃ mo para nija nehu /<BR>
      jāi bibāhahu sailajahi yaha mohi māgeṃ dehu // 76 //<BR>
<BR>
<BR>
kaha siva jadapi ucita asa nāhīṃ / nātha bacana puni meṭi na jāhīṃ //<BR>
sira dhari āyasu karia tumhārā / parama dharamu yaha nātha hamārā //<BR>
mātu pitā gura prabhu kai bānī / binahiṃ bicāra karia subha jānī //<BR>
tumha saba bhā̃ti parama hitakārī / agyā sira para nātha tumhārī //<BR>
prabhu toṣeu suni saṃkara bacanā / bhakti bibeka dharma juta racanā //<BR>
kaha prabhu hara tumhāra pana raheū / aba ura rākhehu jo hama kaheū //<BR>
aṃtaradhāna bhae asa bhāṣī / saṃkara soi mūrati ura rākhī //<BR>
tabahiṃ saptariṣi siva pahiṃ āe / bole prabhu ati bacana suhāe //<BR>
<BR>
 do.  pārabatī pahiṃ jāi tumha prema paricchā lehu /<BR>
      girihi preri paṭhaehu bhavana dūri karehu saṃdehu // 77 //<BR>
<BR>
riṣinha gauri dekhī tahã kaisī / mūratimaṃta tapasyā jaisī //<BR>
bole muni sunu sailakumārī / karahu kavana kārana tapu bhārī //<BR>
kehi avarādhahu kā tumha cahahū / hama sana satya maramu kina kahahū //<BR>
kahata bacata manu ati sakucāī / hãsihahu suni hamāri jaḷatāī //<BR>
manu haṭha parā na suna_i sikhāvā / cahata bāri para bhīti uṭhāvā //<BR>
nārada kahā satya soi jānā / binu paṃkhanha hama cahahiṃ uḷānā //<BR>
dekhahu muni abibeku hamārā / cāhia sadā sivahi bharatārā //<BR>
<BR>
 do.  sunata bacana bihase riṣaya girisaṃbhava taba deha /<BR>
      nārada kara upadesu suni kahahu baseu kisu geha // 78 //<BR>
<BR>
dacchasutanha upadesenhi jāī / tinha phiri bhavanu na dekhā āī //<BR>
citraketu kara gharu una ghālā / kanakakasipu kara puni asa hālā //<BR>
nārada sikha je sunahiṃ nara nārī / avasi hohiṃ taji bhavanu bhikhārī //<BR>
mana kapaṭī tana sajjana cīnhā / āpu sarisa sabahī caha kīnhā //<BR>
tehi keṃ bacana māni bisvāsā / tumha cāhahu pati sahaja udāsā //<BR>
nirguna nilaja kubeṣa kapālī / akula ageha digaṃbara byālī //<BR>
kahahu kavana sukhu asa baru pāẽ / bhala bhūlihu ṭhaga ke baurāẽ //<BR>
paṃca kaheṃ sivã satī bibāhī / puni avaḍeri marāenhi tāhī //<BR>
<BR>
 do.  aba sukha sovata socu nahi bhīkha māgi bhava khāhiṃ /<BR>
      sahaja ekākinha ke bhavana kabahũ ki nāri khaṭāhiṃ // 79 //<BR>
<BR>
ajahū̃ mānahu kahā hamārā / hama tumha kahũ baru nīka bicārā //<BR>
ati suṃdara suci sukhada susīlā / gāvahiṃ beda jāsu jasa līlā //<BR>
dūṣana rahita sakala guna rāsī / śrīpati pura baikuṃṭha nivāsī //<BR>
asa baru tumhahi milāuba ānī / sunata bihasi kaha bacana bhavānī //<BR>
satya kahehu giribhava tanu ehā / haṭha na chūṭa chūṭai baru dehā //<BR>
kanaka_u puni paṣāna teṃ hoī / jārehũ sahaju na parihara soī //<BR>
nārada bacana na maiṃ pariharaū̃ / basa_u bhavanu ujara_u nahiṃ ḍaraū̃ //<BR>
gura keṃ bacana pratīti na jehī / sapanehũ sugama na sukha sidhi tehī //<BR>
<BR>
 do.  mahādeva avaguna bhavana biṣnu sakala guna dhāma /<BR>
      jehi kara manu rama jāhi sana tehi tehī sana kāma // 80 //<BR>
<BR>
jauṃ tumha milatehu prathama munīsā / sunatiũ sikha tumhāri dhari sīsā //<BR>
aba maiṃ janmu saṃbhu hita hārā / ko guna dūṣana karai bicārā //<BR>
jauṃ tumhare haṭha hr̥dayã biseṣī / rahi na jāi binu kiẽ bareṣī //<BR>
tau kautukianha ālasu nāhīṃ / bara kanyā aneka jaga māhīṃ //<BR>
janma koṭi lagi ragara hamārī / bara_ũ saṃbhu na ta raha_ũ kuārī //<BR>
taja_ũ na nārada kara upadesū / āpu kahahi sata bāra mahesū //<BR>
maiṃ pā para_ũ kaha_i jagadaṃbā / tumha gr̥ha gavanahu bhaya_u bilaṃbā //<BR>
dekhi premu bole muni gyānī / jaya jaya jagadaṃbike bhavānī //<BR>
<BR>
 do.  tumha māyā bhagavāna siva sakala jagata pitu mātu /<BR>
      nāi carana sira muni cale puni puni haraṣata gātu // 81 //<BR>
<BR>
jāi muninha himavaṃtu paṭhāe / kari binatī girajahiṃ gr̥ha lyāe //<BR>
bahuri saptariṣi siva pahiṃ jāī / kathā umā kai sakala sunāī //<BR>
bhae magana siva sunata sanehā / haraṣi saptariṣi gavane gehā //<BR>
manu thira kari taba saṃbhu sujānā / lage karana raghunāyaka dhyānā //<BR>
tāraku asura bhaya_u tehi kālā / bhuja pratāpa bala teja bisālā //<BR>
teṃhi saba loka lokapati jīte / bhae deva sukha saṃpati rīte //<BR>
ajara amara so jīti na jāī / hāre sura kari bibidha larāī //<BR>
taba biraṃci sana jāi pukāre / dekhe bidhi saba deva dukhāre //<BR>
<BR>
 do.  saba sana kahā bujhāi bidhi danuja nidhana taba hoi /<BR>
      saṃbhu sukra saṃbhūta suta ehi jīta_i rana soi // 82 //<BR>
<BR>
mora kahā suni karahu upāī / hoihi īsvara karihi sahāī //<BR>
satīṃ jo tajī daccha makha dehā / janamī jāi himācala gehā //<BR>
tehiṃ tapu kīnha saṃbhu pati lāgī / siva samādhi baiṭhe sabu tyāgī //<BR>
jadapi aha_i asamaṃjasa bhārī / tadapi bāta eka sunahu hamārī //<BR>
paṭhavahu kāmu jāi siva pāhīṃ / karai chobhu saṃkara mana māhīṃ //<BR>
taba hama jāi sivahi sira nāī / karavāuba bibāhu bariāī //<BR>
ehi bidhi bhalehi devahita hoī / mara ati nīka kaha_i sabu koī //<BR>
astuti suranha kīnhi ati hetū / pragaṭeu biṣamabāna jhaṣaketū //<BR>
<BR>
 do.  suranha kahīṃ nija bipati saba suni mana kīnha bicāra /<BR>
      saṃbhu birodha na kusala mohi bihasi kaheu asa māra // 83 //<BR>
<BR>
tadapi karaba maiṃ kāju tumhārā / śruti kaha parama dharama upakārā //<BR>
para hita lāgi taja_i jo dehī / saṃtata saṃta prasaṃsahiṃ tehī //<BR>
asa kahi caleu sabahi siru nāī / sumana dhanuṣa kara sahita sahāī //<BR>
calata māra asa hr̥dayã bicārā / siva birodha dhruva maranu hamārā //<BR>
taba āpana prabhāu bistārā / nija basa kīnha sakala saṃsārā //<BR>
kopeu jabahi bāricaraketū / chana mahũ miṭe sakala śruti setū //<BR>
brahmacarja brata saṃjama nānā / dhīraja dharama gyāna bigyānā //<BR>
sadācāra japa joga birāgā / sabhaya bibeka kaṭaku saba bhāgā //<BR>
<BR>
 chaṃ.  bhāgeu bibeka sahāya sahita so subhaṭa saṃjuga mahi mure /<BR>
      sadagraṃtha parbata kaṃdaranhi mahũ jāi tehi avasara dure //<BR>
      honihāra kā karatāra ko rakhavāra jaga kharabharu parā /<BR>
      dui mātha kehi ratinātha jehi kahũ kopi kara dhanu saru dharā //<BR>
<BR>
 do.  je sajīva jaga acara cara nāri puruṣa asa nāma /<BR>
      te nija nija marajāda taji bhae sakala basa kāma // 84 //<BR>
<BR>
saba ke hr̥dayã madana abhilāṣā / latā nihāri navahiṃ taru sākhā //<BR>
nadīṃ umagi aṃbudhi kahũ dhāī / saṃgama karahiṃ talāva talāī //<BR>
jahã asi dasā jaḷanha kai baranī / ko kahi saka_i sacetana karanī //<BR>
pasu pacchī nabha jala thalacārī / bhae kāmabasa samaya bisārī //<BR>
madana aṃdha byākula saba lokā / nisi dinu nahiṃ avalokahiṃ kokā //<BR>
deva danuja nara kiṃnara byālā / preta pisāca bhūta betālā //<BR>
inha kai dasā na kaheũ bakhānī / sadā kāma ke cere jānī //<BR>
siddha birakta mahāmuni jogī / tepi kāmabasa bhae biyogī //<BR>
<BR>
 chaṃ.  bhae kāmabasa jogīsa tāpasa pāvãranhi kī ko kahai /<BR>
      dekhahiṃ carācara nārimaya je brahmamaya dekhata rahe //<BR>
      abalā bilokahiṃ puruṣamaya jagu puruṣa saba abalāmayaṃ /<BR>
      dui daṃḍa bhari brahmāṃḍa bhītara kāmakr̥ta kautuka ayaṃ //<BR>
<BR>
 so.  dharī na kāhū̃ dhira sabake mana manasija hare /<BR>
       je rākhe raghubīra te ubare tehi kāla mahũ // 85 //<BR>
<BR>
<BR>
ubhaya gharī asa kautuka bhayaū / jau lagi kāmu saṃbhu pahiṃ gayaū //<BR>
sivahi biloki sasaṃkeu mārū / bhaya_u jathāthiti sabu saṃsārū //<BR>
bhae turata saba jīva sukhāre / jimi mada utari gaẽ matavāre //<BR>
rudrahi dekhi madana bhaya mānā / durādharaṣa durgama bhagavānā //<BR>
phirata lāja kachu kari nahiṃ jāī / maranu ṭhāni mana racesi upāī //<BR>
pragaṭesi turata rucira riturājā / kusumita nava taru rāji birājā //<BR>
bana upabana bāpikā taḷāgā / parama subhaga saba disā bibhāgā //<BR>
jahã tahã janu umagata anurāgā / dekhi muehũ mana manasija jāgā //<BR>
<BR>
 chaṃ.  jāga_i manobhava muehũ mana bana subhagatā na parai kahī /<BR>
      sītala sugaṃdha sumaṃda māruta madana anala sakhā sahī //<BR>
      bikase saranhi bahu kaṃja guṃjata puṃja maṃjula madhukarā /<BR>
      kalahaṃsa pika suka sarasa rava kari gāna nācahiṃ apacharā //<BR>
<BR>
  do.  sakala kalā kari koṭi bidhi hāreu sena sameta /<BR>
       calī na acala samādhi siva kopeu hr̥dayaniketa // 86 //<BR>
<BR>
dekhi rasāla biṭapa bara sākhā / tehi para caḷheu madanu mana mākhā //<BR>
sumana cāpa nija sara saṃdhāne / ati risa tāki śravana lagi tāne //<BR>
chāḷe biṣama bisikha ura lāge / chuṭi samādhi saṃbhu taba jāge //<BR>
bhaya_u īsa mana chobhu biseṣī / nayana ughāri sakala disi dekhī //<BR>
saurabha pallava madanu bilokā / bhaya_u kopu kaṃpeu trailokā //<BR>
taba sivã tīsara nayana ughārā / citavata kāmu bhaya_u jari chārā //<BR>
hāhākāra bhaya_u jaga bhārī / ḍarape sura bhae asura sukhārī //<BR>
samujhi kāmasukhu socahiṃ bhogī / bhae akaṃṭaka sādhaka jogī //<BR>
<BR>
 chaṃ.  jogi akaṃṭaka bhae pati gati sunata rati muruchita bhaī /<BR>
      rodati badati bahu bhā̃ti karunā karati saṃkara pahiṃ gaī /<BR>
      ati prema kari binatī bibidha bidhi jori kara sanmukha rahī /<BR>
      prabhu āsutoṣa kr̥pāla siva abalā nirakhi bole sahī //<BR>
<BR>
  do.  aba teṃ rati tava nātha kara hoihi nāmu anaṃgu /<BR>
       binu bapu byāpihi sabahi puni sunu nija milana prasaṃgu // 87 //<BR>
<BR>
jaba jadubaṃsa kr̥ṣna avatārā / hoihi harana mahā mahibhārā //<BR>
kr̥ṣna tanaya hoihi pati torā / bacanu anyathā hoi na morā //<BR>
rati gavanī suni saṃkara bānī / kathā apara aba kaha_ũ bakhānī //<BR>
devanha samācāra saba pāe / brahmādika baikuṃṭha sidhāe //<BR>
saba sura biṣnu biraṃci sametā / gae jahā̃ siva kr̥pāniketā //<BR>
pr̥thaka pr̥thaka tinha kīnhi prasaṃsā / bhae prasanna caṃdra avataṃsā //<BR>
bole kr̥pāsiṃdhu br̥ṣaketū / kahahu amara āe kehi hetū //<BR>
kaha bidhi tumha prabhu aṃtarajāmī / tadapi bhagati basa binava_ũ svāmī //<BR>
<BR>
 do.  sakala suranha ke hr̥dayã asa saṃkara parama uchāhu /<BR>
      nija nayananhi dekhā cahahiṃ nātha tumhāra bibāhu // 88 //<BR>
<BR>
yaha utsava dekhia bhari locana / soi kachu karahu madana mada mocana /<BR>
kāmu jāri rati kahũ baru dīnhā / kr̥pāsiṃdhu yaha ati bhala kīnhā //<BR>
sāsati kari puni karahiṃ pasāū / nātha prabhunha kara sahaja subhāū //<BR>
pārabatīṃ tapu kīnha apārā / karahu tāsu aba aṃgīkārā //<BR>
suni bidhi binaya samujhi prabhu bānī / aisei hou kahā sukhu mānī //<BR>
taba devanha duṃdubhīṃ bajāīṃ / baraṣi sumana jaya jaya sura sāī //<BR>
avasaru jāni saptariṣi āe / turatahiṃ bidhi giribhavana paṭhāe //<BR>
prathama gae jahã rahī bhavānī / bole madhura bacana chala sānī //<BR>
<BR>
 do.  kahā hamāra na sunehu taba nārada keṃ upadesa /<BR>
      aba bhā jhūṭha tumhāra pana jāreu kāmu mahesa // 89 //<BR>
<BR>
          māsapārāyaṇa,tīsarā viśrāma<BR>
suni bolīṃ musakāi bhavānī / ucita kahehu munibara bigyānī //<BR>
tumhareṃ jāna kāmu aba jārā / aba lagi saṃbhu rahe sabikārā //<BR>
hamareṃ jāna sadā siva jogī / aja anavadya akāma abhogī //<BR>
jauṃ maiṃ siva seye asa jānī / prīti sameta karma mana bānī //<BR>
tau hamāra pana sunahu munīsā / karihahiṃ satya kr̥pānidhi īsā //<BR>
tumha jo kahā hara jāreu mārā / soi ati baḷa abibeku tumhārā //<BR>
tāta anala kara sahaja subhāū / hima tehi nikaṭa jāi nahiṃ kāū //<BR>
gaẽ samīpa so avasi nasāī / asi manmatha mahesa kī nāī //<BR>
<BR>
 do.  hiyã haraṣe muni bacana suni dekhi prīti bisvāsa //<BR>
       cale bhavānihi nāi sira gae himācala pāsa // 90 //<BR>
<BR>
sabu prasaṃgu giripatihi sunāvā / madana dahana suni ati dukhu pāvā //<BR>
bahuri kaheu rati kara baradānā / suni himavaṃta bahuta sukhu mānā //<BR>
hr̥dayã bicāri saṃbhu prabhutāī / sādara munibara lie bolāī //<BR>
sudinu sunakhatu sugharī socāī / begi bedabidhi lagana dharāī //<BR>
patrī saptariṣinha soi dīnhī / gahi pada binaya himācala kīnhī //<BR>
jāi bidhihi dīnhi so pātī / bācata prīti na hr̥dayã samātī //<BR>
lagana bāci aja sabahi sunāī / haraṣe muni saba sura samudāī //<BR>
sumana br̥ṣṭi nabha bājana bāje / maṃgala kalasa dasahũ disi sāje //<BR>
<BR>
 do.   lage sãvārana sakala sura bāhana bibidha bimāna /<BR>
      hohi saguna maṃgala subhada karahiṃ apacharā gāna // 91 //<BR>
<BR>
<BR>
sivahi saṃbhu gana karahiṃ siṃgārā / jaṭā mukuṭa ahi mauru sãvārā //<BR>
kuṃḍala kaṃkana pahire byālā / tana bibhūti paṭa kehari chālā //<BR>
sasi lalāṭa suṃdara sira gaṃgā / nayana tīni upabīta bhujaṃgā //<BR>
garala kaṃṭha ura nara sira mālā / asiva beṣa sivadhāma kr̥pālā //<BR>
kara trisūla aru ḍamaru birājā / cale basahã caḷhi bājahiṃ bājā //<BR>
dekhi sivahi suratriya musukāhīṃ / bara lāyaka dulahini jaga nāhīṃ //<BR>
biṣnu biraṃci ādi surabrātā / caḷhi caḷhi bāhana cale barātā //<BR>
sura samāja saba bhā̃ti anūpā / nahiṃ barāta dūlaha anurūpā //<BR>
<BR>
 do.  biṣnu kahā asa bihasi taba boli sakala disirāja /<BR>
       bilaga bilaga hoi calahu saba nija nija sahita samāja // 92 //<BR>
<BR>
bara anuhāri barāta na bhāī / hãsī karaihahu para pura jāī //<BR>
biṣnu bacana suni sura musakāne / nija nija sena sahita bilagāne //<BR>
manahīṃ mana mahesu musukāhīṃ / hari ke biṃgya bacana nahiṃ jāhīṃ //<BR>
ati priya bacana sunata priya kere / bhr̥ṃgihi preri sakala gana ṭere //<BR>
siva anusāsana suni saba āe / prabhu pada jalaja sīsa tinha nāe //<BR>
nānā bāhana nānā beṣā / bihase siva samāja nija dekhā //<BR>
kou mukhahīna bipula mukha kāhū / binu pada kara kou bahu pada bāhū //<BR>
bipula nayana kou nayana bihīnā / riṣṭapuṣṭa kou ati tanakhīnā //<BR>
<BR>
 chaṃ.  tana khīna kou ati pīna pāvana kou apāvana gati dhareṃ /<BR>
      bhūṣana karāla kapāla kara saba sadya sonita tana bhareṃ //<BR>
      khara svāna suara sr̥kāla mukha gana beṣa aganita ko ganai /<BR>
      bahu jinasa preta pisāca jogi jamāta baranata nahiṃ banai //<BR>
<BR>
 so.  nācahiṃ gāvahiṃ gīta parama taraṃgī bhūta saba /<BR>
       dekhata ati biparīta bolahiṃ bacana bicitra bidhi // 93 //<BR>
<BR>
jasa dūlahu tasi banī barātā / kautuka bibidha hohiṃ maga jātā //<BR>
ihā̃ himācala raceu bitānā / ati bicitra nahiṃ jāi bakhānā //<BR>
saila sakala jahã lagi jaga māhīṃ / laghu bisāla nahiṃ barani sirāhīṃ //<BR>
bana sāgara saba nadīṃ talāvā / himagiri saba kahũ nevata paṭhāvā //<BR>
kāmarūpa suṃdara tana dhārī / sahita samāja sahita bara nārī //<BR>
gae sakala tuhinācala gehā / gāvahiṃ maṃgala sahita sanehā //<BR>
prathamahiṃ giri bahu gr̥ha sãvarāe / jathājogu tahã tahã saba chāe //<BR>
pura sobhā avaloki suhāī / lāga_i laghu biraṃci nipunāī //<BR>
<BR>
 chaṃ.  laghu lāga bidhi kī nipunatā avaloki pura sobhā sahī /<BR>
      bana bāga kūpa taḷāga saritā subhaga saba saka ko kahī //<BR>
      maṃgala bipula torana patākā ketu gr̥ha gr̥ha sohahīṃ //<BR>
      banitā puruṣa suṃdara catura chabi dekhi muni mana mohahīṃ //<BR>
<BR>
 do.  jagadaṃbā jahã avatarī so puru barani ki jāi /<BR>
      riddhi siddhi saṃpatti sukha nita nūtana adhikāi // 94 //<BR>
<BR>
nagara nikaṭa barāta suni āī / pura kharabharu sobhā adhikāī //<BR>
kari banāva saji bāhana nānā / cale lena sādara agavānā //<BR>
hiyã haraṣe sura sena nihārī / harihi dekhi ati bhae sukhārī //<BR>
siva samāja jaba dekhana lāge / biḍari cale bāhana saba bhāge //<BR>
dhari dhīraju tahã rahe sayāne / bālaka saba lai jīva parāne //<BR>
gaẽ bhavana pūchahiṃ pitu mātā / kahahiṃ bacana bhaya kaṃpita gātā //<BR>
kahia kāha kahi jāi na bātā / jama kara dhāra kidhauṃ bariātā //<BR>
baru baurāha basahã asavārā / byāla kapāla bibhūṣana chārā //<BR>
<BR>
 chaṃ.  tana chāra byāla kapāla bhūṣana nagana jaṭila bhayaṃkarā /<BR>
      sãga bhūta preta pisāca jogini bikaṭa mukha rajanīcarā //<BR>
      jo jiata rahihi barāta dekhata punya baḷa tehi kara sahī /<BR>
      dekhihi so umā bibāhu ghara ghara bāta asi larikanha kahī //<BR>
<BR>
 do.  samujhi mahesa samāja saba janani janaka musukāhiṃ /<BR>
      bāla bujhāe bibidha bidhi niḍara hohu ḍaru nāhiṃ // 95 //<BR>
<BR>
lai agavāna barātahi āe / die sabahi janavāsa suhāe //<BR>
mainā̃ subha āratī sãvārī / saṃga sumaṃgala gāvahiṃ nārī //<BR>
kaṃcana thāra soha bara pānī / parichana calī harahi haraṣānī //<BR>
bikaṭa beṣa rudrahi jaba dekhā / abalanha ura bhaya bhaya_u biseṣā //<BR>
bhāgi bhavana paiṭhīṃ ati trāsā / gae mahesu jahā̃ janavāsā //<BR>
mainā hr̥dayã bhaya_u dukhu bhārī / līnhī boli girīsakumārī //<BR>
adhika sanehã goda baiṭhārī / syāma saroja nayana bhare bārī //<BR>
jehiṃ bidhi tumhahi rūpu asa dīnhā / tehiṃ jaḷa baru bāura kasa kīnhā //<BR>
<BR>
 chaṃ.   kasa kīnha baru baurāha bidhi jehiṃ tumhahi suṃdaratā daī /<BR>
      jo phalu cahia surataruhiṃ so barabasa babūrahiṃ lāgaī //<BR>
      tumha sahita giri teṃ girauṃ pāvaka jarauṃ jalanidhi mahũ parauṃ //<BR>
      gharu jāu apajasu hou jaga jīvata bibāhu na hauṃ karauṃ //<BR>
<BR>
 do.  bhaī bikala abalā sakala dukhita dekhi girināri /<BR>
      kari bilāpu rodati badati sutā sanehu sãbhāri // 96 //<BR>
<BR>
nārada kara maiṃ kāha bigārā / bhavanu mora jinha basata ujārā //<BR>
asa upadesu umahi jinha dīnhā / baure barahi lagi tapu kīnhā //<BR>
sācehũ unha ke moha na māyā / udāsīna dhanu dhāmu na jāyā //<BR>
para ghara ghālaka lāja na bhīrā / bājhã ki jāna prasava kaiṃ pīrā //<BR>
jananihi bikala biloki bhavānī / bolī juta bibeka mr̥du bānī //<BR>
asa bicāri socahi mati mātā / so na ṭara_i jo raca_i bidhātā //<BR>
karama likhā jau bāura nāhū / tau kata dosu lagāia kāhū //<BR>
<BR>
tumha sana miṭahiṃ ki bidhi ke aṃkā / mātu byartha jani lehu kalaṃkā //<BR>
<BR>
 chaṃ.  jani lehu mātu kalaṃku karunā pariharahu avasara nahīṃ /<BR>
      dukhu sukhu jo likhā lilāra hamareṃ jāba jahã pāuba tahīṃ //<BR>
      suni umā bacana binīta komala sakala abalā socahīṃ //<BR>
      bahu bhā̃ti bidhihi lagāi dūṣana nayana bāri bimocahīṃ //<BR>
<BR>
 do.  tehi avasara nārada sahita aru riṣi sapta sameta /<BR>
      samācāra suni tuhinagiri gavane turata niketa // 97 //<BR>
<BR>
taba nārada sabahi samujhāvā / pūruba kathāprasaṃgu sunāvā //<BR>
mayanā satya sunahu mama bānī / jagadaṃbā tava sutā bhavānī //<BR>
ajā anādi sakti abināsini / sadā saṃbhu aradhaṃga nivāsini //<BR>
jaga saṃbhava pālana laya kārini / nija icchā līlā bapu dhārini //<BR>
janamīṃ prathama daccha gr̥ha jāī / nāmu satī suṃdara tanu pāī //<BR>
tahãhũ satī saṃkarahi bibāhīṃ / kathā prasiddha sakala jaga māhīṃ //<BR>
eka bāra āvata siva saṃgā / dekheu raghukula kamala pataṃgā //<BR>
bhaya_u mohu siva kahā na kīnhā / bhrama basa beṣu sīya kara līnhā //<BR>
<BR>
 chaṃ.  siya beṣu satī jo kīnha tehi aparādha saṃkara pariharīṃ /<BR>
      hara birahã jāi bahori pitu keṃ jagya jogānala jarīṃ //<BR>
      aba janami tumhare bhavana nija pati lāgi dāruna tapu kiyā /<BR>
      asa jāni saṃsaya tajahu girijā sarbadā saṃkara priyā //<BR>
<BR>
 do.  suni nārada ke bacana taba saba kara miṭā biṣāda /<BR>
      chana mahũ byāpeu sakala pura ghara ghara yaha saṃbāda // 98 //<BR>
<BR>
taba mayanā himavaṃtu anaṃde / puni puni pārabatī pada baṃde //<BR>
nāri puruṣa sisu jubā sayāne / nagara loga saba ati haraṣāne //<BR>
lage hona pura maṃgalagānā / saje sabahi hāṭaka ghaṭa nānā //<BR>
bhā̃ti aneka bhaī jevarānā / sūpasāstra jasa kachu byavahārā //<BR>
so jevanāra ki jāi bakhānī / basahiṃ bhavana jehiṃ mātu bhavānī //<BR>
sādara bole sakala barātī / biṣnu biraṃci deva saba jātī //<BR>
bibidhi pā̃ti baiṭhī jevanārā / lāge parusana nipuna suārā //<BR>
nāribr̥ṃda sura jevãta jānī / lagīṃ dena gārīṃ mr̥du bānī //<BR>
<BR>
 chaṃ.  gārīṃ madhura svara dehiṃ suṃdari biṃgya bacana sunāvahīṃ /<BR>
      bhojanu karahiṃ sura ati bilaṃbu binodu suni sacu pāvahīṃ //<BR>
      jevãta jo baḷhyo anaṃdu so mukha koṭihū̃ na parai kahyo /<BR>
      acavā̃i dīnhe pāna gavane bāsa jahã jāko rahyo //<BR>
<BR>
 do.  bahuri muninha himavaṃta kahũ lagana sunāī āi /<BR>
      samaya biloki bibāha kara paṭhae deva bolāi // 99 //<BR>
<BR>
boli sakala sura sādara līnhe / sabahi jathocita āsana dīnhe //<BR>
bedī beda bidhāna sãvārī / subhaga sumaṃgala gāvahiṃ nārī //<BR>
siṃghāsanu ati dibya suhāvā / jāi na barani biraṃci banāvā //<BR>
baiṭhe siva bipranha siru nāī / hr̥dayã sumiri nija prabhu raghurāī //<BR>
bahuri munīsanha umā bolāī / kari siṃgāru sakhīṃ lai āī //<BR>
dekhata rūpu sakala sura mohe / baranai chabi asa jaga kabi ko hai //<BR>
jagadaṃbikā jāni bhava bhāmā / suranha manahiṃ mana kīnha pranāmā //<BR>
suṃdaratā marajāda bhavānī / jāi na koṭihũ badana bakhānī //<BR>
<BR>
 chaṃ.  koṭihũ badana nahiṃ banai baranata jaga janani sobhā mahā /<BR>
      sakucahiṃ kahata śruti seṣa sārada maṃdamati tulasī kahā //<BR>
      chabikhāni mātu bhavāni gavanī madhya maṃḍapa siva jahā̃ //<BR>
      avaloki sakahiṃ na sakuca pati pada kamala manu madhukaru tahā̃ //<BR>
<BR>
 do.  muni anusāsana ganapatihi pūjeu saṃbhu bhavāni /<BR>
      kou suni saṃsaya karai jani sura anādi jiyã jāni // 100 //<BR>
<BR>
<BR>
jasi bibāha kai bidhi śruti gāī / mahāmuninha so saba karavāī //<BR>
gahi girīsa kusa kanyā pānī / bhavahi samarapīṃ jāni bhavānī //<BR>
pānigrahana jaba kīnha mahesā / hiṃyã haraṣe taba sakala suresā //<BR>
beda maṃtra munibara uccarahīṃ / jaya jaya jaya saṃkara sura karahīṃ //<BR>
bājahiṃ bājana bibidha bidhānā / sumanabr̥ṣṭi nabha bhai bidhi nānā //<BR>
hara girijā kara bhaya_u bibāhū / sakala bhuvana bhari rahā uchāhū //<BR>
dāsīṃ dāsa turaga ratha nāgā / dhenu basana mani bastu bibhāgā //<BR>
anna kanakabhājana bhari jānā / dāija dīnha na jāi bakhānā //<BR>
<BR>
 chaṃ.  dāija diyo bahu bhā̃ti puni kara jori himabhūdhara kahyo /<BR>
      kā deũ pūranakāma saṃkara carana paṃkaja gahi rahyo //<BR>
      sivã kr̥pāsāgara sasura kara saṃtoṣu saba bhā̃tihiṃ kiyo /<BR>
      puni gahe pada pāthoja mayanā̃ prema paripūrana hiyo //<BR>
<BR>
 do.  nātha umā mana prāna sama gr̥hakiṃkarī karehu /<BR>
      chamehu sakala aparādha aba hoi prasanna baru dehu // 101 //<BR>
<BR>
bahu bidhi saṃbhu sāsa samujhāī / gavanī bhavana carana siru nāī //<BR>
jananīṃ umā boli taba līnhī / lai uchaṃga suṃdara sikha dīnhī //<BR>
karehu sadā saṃkara pada pūjā / nāridharamu pati deu na dūjā //<BR>
bacana kahata bhare locana bārī / bahuri lāi ura līnhi kumārī //<BR>
kata bidhi sr̥jīṃ nāri jaga māhīṃ / parādhīna sapanehũ sukhu nāhīṃ //<BR>
bhai ati prema bikala mahatārī / dhīraju kīnha kusamaya bicārī //<BR>
puni puni milati parati gahi caranā / parama prema kachu jāi na baranā //<BR>
saba nārinha mili bheṭi bhavānī / jāi janani ura puni lapaṭānī //<BR>
<BR>
 chaṃ.  jananihi bahuri mili calī ucita asīsa saba kāhū̃ daīṃ /<BR>
      phiri phiri bilokati mātu tana taba sakhīṃ lai siva pahiṃ gaī //<BR>
      jācaka sakala saṃtoṣi saṃkaru umā sahita bhavana cale /<BR>
      saba amara haraṣe sumana baraṣi nisāna nabha bāje bhale //<BR>
<BR>
 do.  cale saṃga himavaṃtu taba pahũcāvana ati hetu /<BR>
      bibidha bhā̃ti paritoṣu kari bidā kīnha br̥ṣaketu // 102 //<BR>
<BR>
turata bhavana āe girirāī / sakala saila sara lie bolāī //<BR>
ādara dāna binaya bahumānā / saba kara bidā kīnha himavānā //<BR>
jabahiṃ saṃbhu kailāsahiṃ āe / sura saba nija nija loka sidhāe //<BR>
jagata mātu pitu saṃbhu bhavānī / tehī siṃgāru na kaha_ũ bakhānī //<BR>
karahiṃ bibidha bidhi bhoga bilāsā / gananha sameta basahiṃ kailāsā //<BR>
hara girijā bihāra nita nayaū / ehi bidhi bipula kāla cali gayaū //<BR>
taba janameu ṣaṭabadana kumārā / tāraku asura samara jehiṃ mārā //<BR>
āgama nigama prasiddha purānā / ṣanmukha janmu sakala jaga jānā //<BR>
<BR>
 chaṃ.  jagu jāna ṣanmukha janmu karmu pratāpu puruṣārathu mahā /<BR>
      tehi hetu maiṃ br̥ṣaketu suta kara carita saṃchepahiṃ kahā //<BR>
      yaha umā saṃgu bibāhu je nara nāri kahahiṃ je gāvahīṃ /<BR>
      kalyāna kāja bibāha maṃgala sarbadā sukhu pāvahīṃ //<BR>
<BR>
 do.  carita siṃdhu girijā ramana beda na pāvahiṃ pāru /<BR>
      baranai tulasīdāsu kimi ati matimaṃda gavā̃ru // 103 //<BR>
<BR>
saṃbhu carita suni sarasa suhāvā / bharadvāja muni ati sukha pāvā //<BR>
bahu lālasā kathā para bāḷhī / nayananhi nīru romāvali ṭhāḷhī //<BR>
prema bibasa mukha āva na bānī / dasā dekhi haraṣe muni gyānī //<BR>
aho dhanya tava janmu munīsā / tumhahi prāna sama priya gaurīsā //<BR>
siva pada kamala jinhahi rati nāhīṃ / rāmahi te sapanehũ na sohāhīṃ //<BR>
binu chala bisvanātha pada nehū / rāma bhagata kara lacchana ehū //<BR>
siva sama ko raghupati bratadhārī / binu agha tajī satī asi nārī //<BR>
panu kari raghupati bhagati dekhāī / ko siva sama rāmahi priya bhāī //<BR>
<BR>
 do.  prathamahiṃ mai kahi siva carita būjhā maramu tumhāra /<BR>
      suci sevaka tumha rāma ke rahita samasta bikāra // 104 //<BR>
<BR>
maiṃ jānā tumhāra guna sīlā / kaha_ũ sunahu aba raghupati līlā //<BR>
sunu muni āju samāgama toreṃ / kahi na jāi jasa sukhu mana moreṃ //<BR>
rāma carita ati amita munisā / kahi na sakahiṃ sata koṭi ahīsā //<BR>
tadapi jathāśruta kaha_ũ bakhānī / sumiri girāpati prabhu dhanupānī //<BR>
sārada dārunāri sama svāmī / rāmu sūtradhara aṃtarajāmī //<BR>
jehi para kr̥pā karahiṃ janu jānī / kabi ura ajira nacāvahiṃ bānī //<BR>
pranava_ũ soi kr̥pāla raghunāthā / barana_ũ bisada tāsu guna gāthā //<BR>
parama ramya giribaru kailāsū / sadā jahā̃ siva umā nivāsū //<BR>
<BR>
 do.  siddha tapodhana jogijana sūra kiṃnara munibr̥ṃda /<BR>
      basahiṃ tahā̃ sukr̥tī sakala sevahiṃ siba sukhakaṃda // 105 //<BR>
<BR>
hari hara bimukha dharma rati nāhīṃ / te nara tahã sapanehũ nahiṃ jāhīṃ //<BR>
tehi giri para baṭa biṭapa bisālā / nita nūtana suṃdara saba kālā //<BR>
tribidha samīra susītali chāyā / siva biśrāma biṭapa śruti gāyā //<BR>
eka bāra tehi tara prabhu gayaū / taru biloki ura ati sukhu bhayaū //<BR>
nija kara ḍāsi nāgaripu chālā / baiṭhai sahajahiṃ saṃbhu kr̥pālā //<BR>
kuṃda iṃdu dara gaura sarīrā / bhuja pralaṃba paridhana municīrā //<BR>
taruna aruna aṃbuja sama caranā / nakha duti bhagata hr̥daya tama haranā //<BR>
bhujaga bhūti bhūṣana tripurārī / ānanu sarada caṃda chabi hārī //<BR>
<BR>
 do.  jaṭā mukuṭa surasarita sira locana nalina bisāla /<BR>
      nīlakaṃṭha lāvanyanidhi soha bālabidhu bhāla // 106 //<BR>
<BR>
baiṭhe soha kāmaripu kaiseṃ / dhareṃ sarīru sāṃtarasu jaiseṃ //<BR>
pārabatī bhala avasaru jānī / gaī saṃbhu pahiṃ mātu bhavānī //<BR>
jāni priyā ādaru ati kīnhā / bāma bhāga āsanu hara dīnhā //<BR>
baiṭhīṃ siva samīpa haraṣāī / pūruba janma kathā cita āī //<BR>
pati hiyã hetu adhika anumānī / bihasi umā bolīṃ priya bānī //<BR>
kathā jo sakala loka hitakārī / soi pūchana caha sailakumārī //<BR>
bisvanātha mama nātha purārī / tribhuvana mahimā bidita tumhārī //<BR>
cara aru acara nāga nara devā / sakala karahiṃ pada paṃkaja sevā //<BR>
<BR>
 do.  prabhu samaratha sarbagya siva sakala kalā guna dhāma //<BR>
      joga gyāna bairāgya nidhi pranata kalapataru nāma // 107 //<BR>
<BR>
jauṃ mo para prasanna sukharāsī / jānia satya mohi nija dāsī //<BR>
tauṃ prabhu harahu mora agyānā / kahi raghunātha kathā bidhi nānā //<BR>
jāsu bhavanu surataru tara hoī / sahi ki daridra janita dukhu soī //<BR>
sasibhūṣana asa hr̥dayã bicārī / harahu nātha mama mati bhrama bhārī //<BR>
prabhu je muni paramārathabādī / kahahiṃ rāma kahũ brahma anādī //<BR>
sesa sāradā beda purānā / sakala karahiṃ raghupati guna gānā //<BR>
tumha puni rāma rāma dina rātī / sādara japahu anãga ārātī //<BR>
rāmu so avadha nr̥pati suta soī / kī aja aguna alakhagati koī //<BR>
<BR>
 do.  jauṃ nr̥pa tanaya ta brahma kimi nāri birahã mati bhori /<BR>
      dekha carita mahimā sunata bhramati buddhi ati mori // 108 //<BR>
<BR>
jauṃ anīha byāpaka bibhu koū / kabahu bujhāi nātha mohi soū //<BR>
agya jāni risa ura jani dharahū / jehi bidhi moha miṭai soi karahū //<BR>
mai bana dīkhi rāma prabhutāī / ati bhaya bikala na tumhahi sunāī //<BR>
tadapi malina mana bodhu na āvā / so phalu bhalī bhā̃ti hama pāvā //<BR>
ajahū̃ kachu saṃsa_u mana more / karahu kr̥pā binava_ũ kara joreṃ //<BR>
prabhu taba mohi bahu bhā̃ti prabodhā / nātha so samujhi karahu jani krodhā //<BR>
taba kara asa bimoha aba nāhīṃ / rāmakathā para ruci mana māhīṃ //<BR>
kahahu punīta rāma guna gāthā / bhujagarāja bhūṣana suranāthā //<BR>
<BR>
 do.  baṃda_u pada dhari dharani siru binaya kara_ũ kara jori /<BR>
      baranahu raghubara bisada jasu śruti siddhāṃta nicori // 109 //<BR>
<BR>
jadapi joṣitā nahiṃ adhikārī / dāsī mana krama bacana tumhārī //<BR>
gūḷha_u tatva na sādhu durāvahiṃ / ārata adhikārī jahã pāvahiṃ //<BR>
ati ārati pūcha_ũ surarāyā / raghupati kathā kahahu kari dāyā //<BR>
prathama so kārana kahahu bicārī / nirguna brahma saguna bapu dhārī //<BR>
puni prabhu kahahu rāma avatārā / bālacarita puni kahahu udārā //<BR>
kahahu jathā jānakī bibāhīṃ / rāja tajā so dūṣana kāhīṃ //<BR>
bana basi kīnhe carita apārā / kahahu nātha jimi rāvana mārā //<BR>
rāja baiṭhi kīnhīṃ bahu līlā / sakala kahahu saṃkara sukhalīlā //<BR>
<BR>
 do.  bahuri kahahu karunāyatana kīnha jo acaraja rāma /<BR>
      prajā sahita raghubaṃsamani kimi gavane nija dhāma // 110 //<BR>
<BR>
puni prabhu kahahu so tatva bakhānī / jehiṃ bigyāna magana muni gyānī //<BR>
bhagati gyāna bigyāna birāgā / puni saba baranahu sahita bibhāgā //<BR>
aura_u rāma rahasya anekā / kahahu nātha ati bimala bibekā //<BR>
jo prabhu maiṃ pūchā nahi hoī / sou dayāla rākhahu jani goī //<BR>
tumha tribhuvana gura beda bakhānā / āna jīva pā̃vara kā jānā //<BR>
prasna umā kai sahaja suhāī / chala bihīna suni siva mana bhāī //<BR>
hara hiyã rāmacarita saba āe / prema pulaka locana jala chāe //<BR>
śrīraghunātha rūpa ura āvā / paramānaṃda amita sukha pāvā //<BR>
<BR>
 do.  magana dhyānarasa daṃḍa juga puni mana bāhera kīnha /<BR>
      raghupati carita mahesa taba haraṣita baranai līnha // 111 //<BR>
<BR>
jhūṭheu satya jāhi binu jāneṃ / jimi bhujaṃga binu raju pahicāneṃ //<BR>
jehi jāneṃ jaga jāi herāī / jāgeṃ jathā sapana bhrama jāī //<BR>
baṃda_ũ bālarūpa soī rāmū / saba sidhi sulabha japata jisu nāmū //<BR>
maṃgala bhavana amaṃgala hārī / drava_u so dasaratha ajira bihārī //<BR>
kari pranāma rāmahi tripurārī / haraṣi sudhā sama girā ucārī //<BR>
dhanya dhanya girirājakumārī / tumha samāna nahiṃ kou upakārī //<BR>
pū̃chehu raghupati kathā prasaṃgā / sakala loka jaga pāvani gaṃgā //<BR>
tumha raghubīra carana anurāgī / kīnhahu prasna jagata hita lāgī //<BR>
<BR>
 do.  rāmakr̥pā teṃ pārabati sapanehũ tava mana māhiṃ /<BR>
      soka moha saṃdeha bhrama mama bicāra kachu nāhiṃ // 112 //<BR>
<BR>
tadapi asaṃkā kīnhihu soī / kahata sunata saba kara hita hoī //<BR>
jinha hari kathā sunī nahiṃ kānā / śravana raṃdhra ahibhavana samānā //<BR>
nayananhi saṃta darasa nahiṃ dekhā / locana morapaṃkha kara lekhā //<BR>
te sira kaṭu tuṃbari samatūlā / je na namata hari gura pada mūlā //<BR>
jinha haribhagati hr̥dayã nahiṃ ānī / jīvata sava samāna tei prānī //<BR>
jo nahiṃ kara_i rāma guna gānā / jīha so dādura jīha samānā //<BR>
kulisa kaṭhora niṭhura soi chātī / suni haricarita na jo haraṣātī //<BR>
girijā sunahu rāma kai līlā / sura hita danuja bimohanasīlā //<BR>
<BR>
 do.  rāmakathā suradhenu sama sevata saba sukha dāni /<BR>
      satasamāja suraloka saba ko na sunai asa jāni // 113 //<BR>
<BR>
rāmakathā suṃdara kara tārī / saṃsaya bihaga uḍāvanihārī //<BR>
rāmakathā kali biṭapa kuṭhārī / sādara sunu girirājakumārī //<BR>
rāma nāma guna carita suhāe / janama karama aganita śruti gāe //<BR>
jathā anaṃta rāma bhagavānā / tathā kathā kīrati guna nānā //<BR>
tadapi jathā śruta jasi mati morī / kahiha_ũ dekhi prīti ati torī //<BR>
umā prasna tava sahaja suhāī / sukhada saṃtasaṃmata mohi bhāī //<BR>
eka bāta nahi mohi sohānī / jadapi moha basa kahehu bhavānī //<BR>
tuma jo kahā rāma kou ānā / jehi śruti gāva dharahiṃ muni dhyānā //<BR>
<BR>
 do.  kahahi sunahi asa adhama nara grase je moha pisāca /<BR>
      pāṣaṃḍī hari pada bimukha jānahiṃ jhūṭha na sāca // 114 //<BR>
<BR>
agya akobida aṃdha abhāgī / kāī biṣaya mukara mana lāgī //<BR>
laṃpaṭa kapaṭī kuṭila biseṣī / sapanehũ saṃtasabhā nahiṃ dekhī //<BR>
kahahiṃ te beda asaṃmata bānī / jinha keṃ sūjha lābhu nahiṃ hānī //<BR>
mukara malina aru nayana bihīnā / rāma rūpa dekhahiṃ kimi dīnā //<BR>
jinha keṃ aguna na saguna bibekā / jalpahiṃ kalpita bacana anekā //<BR>
harimāyā basa jagata bhramāhīṃ / tinhahi kahata kachu aghaṭita nāhīṃ //<BR>
bātula bhūta bibasa matavāre / te nahiṃ bolahiṃ bacana bicāre //<BR>
jinha kr̥ta mahāmoha mada pānā / tin kara kahā karia nahiṃ kānā //<BR>
<BR>
 so.  asa nija hr̥dayã bicāri taju saṃsaya bhaju rāma pada /<BR>
      sunu girirāja kumāri bhrama tama rabi kara bacana mama // 115 //<BR>
<BR>
sagunahi agunahi nahiṃ kachu bhedā / gāvahiṃ muni purāna budha bedā //<BR>
aguna arupa alakha aja joī / bhagata prema basa saguna so hoī //<BR>
jo guna rahita saguna soi kaiseṃ / jalu hima upala bilaga nahiṃ jaiseṃ //<BR>
jāsu nāma bhrama timira pataṃgā / tehi kimi kahia bimoha prasaṃgā //<BR>
rāma saccidānaṃda dinesā / nahiṃ tahã moha nisā lavalesā //<BR>
sahaja prakāsarupa bhagavānā / nahiṃ tahã puni bigyāna bihānā //<BR>
haraṣa biṣāda gyāna agyānā / jīva dharma ahamiti abhimānā //<BR>
rāma brahma byāpaka jaga jānā / paramānanda paresa purānā //<BR>
<BR>
 do.  puruṣa prasiddha prakāsa nidhi pragaṭa parāvara nātha //<BR>
      raghukulamani mama svāmi soi kahi sivã nāya_u mātha // 116 //<BR>
<BR>
nija bhrama nahiṃ samujhahiṃ agyānī / prabhu para moha dharahiṃ jaḷa prānī //<BR>
jathā gagana ghana paṭala nihārī / jhā̃peu mānu kahahiṃ kubicārī //<BR>
citava jo locana aṃguli lāẽ / pragaṭa jugala sasi tehi ke bhāẽ //<BR>
umā rāma biṣa_ika asa mohā / nabha tama dhūma dhūri jimi sohā //<BR>
biṣaya karana sura jīva sametā / sakala eka teṃ eka sacetā //<BR>
saba kara parama prakāsaka joī / rāma anādi avadhapati soī //<BR>
jagata prakāsya prakāsaka rāmū / māyādhīsa gyāna guna dhāmū //<BR>
jāsu satyatā teṃ jaḍa māyā / bhāsa satya iva moha sahāyā //<BR>
<BR>
 do.  rajata sīpa mahũ māsa jimi jathā bhānu kara bāri /<BR>
      jadapi mr̥ṣā tihũ kāla soi bhrama na saka_i kou ṭāri // 117 //<BR>
<BR>
ehi bidhi jaga hari āśrita rahaī / jadapi asatya deta dukha ahaī //<BR>
jauṃ sapaneṃ sira kāṭai koī / binu jāgeṃ na dūri dukha hoī //<BR>
jāsu kr̥pā̃ asa bhrama miṭi jāī / girijā soi kr̥pāla raghurāī //<BR>
ādi aṃta kou jāsu na pāvā / mati anumāni nigama asa gāvā //<BR>
binu pada cala_i suna_i binu kānā / kara binu karama kara_i bidhi nānā //<BR>
ānana rahita sakala rasa bhogī / binu bānī bakatā baḷa jogī //<BR>
tanu binu parasa nayana binu dekhā / graha_i ghrāna binu bāsa aseṣā //<BR>
asi saba bhā̃ti alaukika karanī / mahimā jāsu jāi nahiṃ baranī //<BR>
<BR>
 do.  jehi imi gāvahi beda budha jāhi dharahiṃ muni dhyāna //<BR>
      soi dasaratha suta bhagata hita kosalapati bhagavāna // 118 //<BR>
<BR>
kāsīṃ marata jaṃtu avalokī / jāsu nāma bala kara_ũ bisokī //<BR>
soi prabhu mora carācara svāmī / raghubara saba ura aṃtarajāmī //<BR>
bibasahũ jāsu nāma nara kahahīṃ / janama aneka racita agha dahahīṃ //<BR>
sādara sumirana je nara karahīṃ / bhava bāridhi gopada iva tarahīṃ //<BR>
rāma so paramātamā bhavānī / tahã bhrama ati abihita tava bānī //<BR>
asa saṃsaya ānata ura māhīṃ / gyāna birāga sakala guna jāhīṃ //<BR>
suni siva ke bhrama bhaṃjana bacanā / miṭi gai saba kutaraka kai racanā //<BR>
bha_i raghupati pada prīti pratītī / dāruna asaṃbhāvanā bītī //<BR>
<BR>
  do.  puni puni prabhu pada kamala gahi jori paṃkaruha pāni /<BR>
      bolī girijā bacana bara manahũ prema rasa sāni // 119 //<BR>
<BR>
sasi kara sama suni girā tumhārī / miṭā moha saradātapa bhārī //<BR>
tumha kr̥pāla sabu saṃsa_u hareū / rāma svarupa jāni mohi pareū //<BR>
nātha kr̥pā̃ aba gaya_u biṣādā / sukhī bhaya_ũ prabhu carana prasādā //<BR>
aba mohi āpani kiṃkari jānī / jadapi sahaja jaḍa nāri ayānī //<BR>
prathama jo maiṃ pūchā soi kahahū / jauṃ mo para prasanna prabhu ahahū //<BR>
rāma brahma cinamaya abināsī / sarba rahita saba ura pura bāsī //<BR>
nātha dhareu naratanu kehi hetū / mohi samujhāi kahahu br̥ṣaketū //<BR>
umā bacana suni parama binītā / rāmakathā para prīti punītā //<BR>
<BR>
 do.  hĩyã haraṣe kāmāri taba saṃkara sahaja sujāna<BR>
      bahu bidhi umahi prasaṃsi puni bole kr̥pānidhāna // 120(ka) //<BR>
<BR>
         navānhapārāyana,pahalā viśrāma<BR>
        māsapārāyaṇa, cauthā viśrāma<BR>
<BR>
 so.  sunu subha kathā bhavāni rāmacaritamānasa bimala /<BR>
      kahā bhusuṃḍi bakhāni sunā bihaga nāyaka garuḍa // 120(kha) //<BR>
<BR>
      so saṃbāda udāra jehi bidhi bhā āgeṃ kahaba /<BR>
      sunahu rāma avatāra carita parama suṃdara anagha // 120(ga) //<BR>
<BR>
      hari guna nāma apāra kathā rūpa aganita amita /<BR>
      maiṃ nija mati anusāra kaha_ũ umā sādara sunahu // 120(gha //<BR>
<BR>
sunu girijā haricarita suhāe / bipula bisada nigamāgama gāe //<BR>
hari avatāra hetu jehi hoī / idamitthaṃ kahi jāi na soī //<BR>
rāma atarkya buddhi mana bānī / mata hamāra asa sunahi sayānī //<BR>
tadapi saṃta muni beda purānā / jasa kachu kahahiṃ svamati anumānā //<BR>
tasa maiṃ sumukhi sunāva_ũ tohī / samujhi para_i jasa kārana mohī //<BR>
jaba jaba hoi dharama kai hānī / bāḍhahiṃ asura adhama abhimānī //<BR>
karahiṃ anīti jāi nahiṃ baranī / sīdahiṃ bipra dhenu sura dharanī //<BR>
taba taba prabhu dhari bibidha sarīrā / harahi kr̥pānidhi sajjana pīrā //<BR>
<BR>
 do.  asura māri thāpahiṃ suranha rākhahiṃ nija śruti setu /<BR>
      jaga bistārahiṃ bisada jasa rāma janma kara hetu // 121 //<BR>
<BR>
soi jasa gāi bhagata bhava tarahīṃ / kr̥pāsiṃdhu jana hita tanu dharahīṃ //<BR>
rāma janama ke hetu anekā / parama bicitra eka teṃ ekā //<BR>
janama eka dui kaha_ũ bakhānī / sāvadhāna sunu sumati bhavānī //<BR>
dvārapāla hari ke priya doū / jaya aru bijaya jāna saba koū //<BR>
bipra śrāpa teṃ dūna_u bhāī / tāmasa asura deha tinha pāī //<BR>
kanakakasipu aru hāṭaka locana / jagata bidita surapati mada mocana //<BR>
bijaī samara bīra bikhyātā / dhari barāha bapu eka nipātā //<BR>
hoi narahari dūsara puni mārā / jana prahalāda sujasa bistārā //<BR>
<BR>
 do.  bhae nisācara jāi tei mahābīra balavāna /<BR>
      kuṃbhakarana rāvaṇa subhaṭa sura bijaī jaga jāna // 122  /<BR>
<BR>
mukuta na bhae hate bhagavānā / tīni janama dvija bacana pravānā //<BR>
eka bāra tinha ke hita lāgī / dhareu sarīra bhagata anurāgī //<BR>
kasyapa aditi tahā̃ pitu mātā / dasaratha kausalyā bikhyātā //<BR>
eka kalapa ehi bidhi avatārā / caritra pavitra kie saṃsārā //<BR>
eka kalapa sura dekhi dukhāre / samara jalaṃdhara sana saba hāre //<BR>
saṃbhu kīnha saṃgrāma apārā / danuja mahābala mara_i na mārā //<BR>
parama satī asurādhipa nārī / tehi bala tāhi na jitahiṃ purārī //<BR>
<BR>
 do.  chala kari ṭāreu tāsu brata prabhu sura kāraja kīnha //<BR>
      jaba tehi jāneu marama taba śrāpa kopa kari dīnha // 123 //<BR>
<BR>
tāsu śrāpa hari dīnha pramānā / kautukanidhi kr̥pāla bhagavānā //<BR>
tahā̃ jalaṃdhara rāvana bhayaū / rana hati rāma parama pada dayaū //<BR>
eka janama kara kārana ehā / jehi lāgi rāma dharī naradehā //<BR>
prati avatāra kathā prabhu kerī / sunu muni baranī kabinha ghanerī //<BR>
nārada śrāpa dīnha eka bārā / kalapa eka tehi lagi avatārā //<BR>
girijā cakita bhaī suni bānī / nārada biṣnubhagata puni gyāni //<BR>
kārana kavana śrāpa muni dīnhā / kā aparādha ramāpati kīnhā //<BR>
yaha prasaṃga mohi kahahu purārī / muni mana moha ācaraja bhārī //<BR>
<BR>
 do.   bole bihasi mahesa taba gyānī mūḷha na koi /<BR>
      jehi jasa raghupati karahiṃ jaba so tasa tehi chana hoi // 124(ka) //<BR>
<BR>
<BR>
 so.  kaha_ũ rāma guna gātha bharadvāja sādara sunahu /<BR>
      bhava bhaṃjana raghunātha bhaju tulasī taji māna mada // 124(kha) //<BR>
<BR>
himagiri guhā eka ati pāvani / baha samīpa surasarī suhāvani //<BR>
āśrama parama punīta suhāvā / dekhi devariṣi mana ati bhāvā //<BR>
nirakhi saila sari bipina bibhāgā / bhaya_u ramāpati pada anurāgā //<BR>
sumirata harihi śrāpa gati bādhī / sahaja bimala mana lāgi samādhī //<BR>
muni gati dekhi suresa ḍerānā / kāmahi boli kīnha samānā //<BR>
sahita sahāya jāhu mama hetū / cakeu haraṣi hiyã jalacaraketū //<BR>
sunāsīra mana mahũ asi trāsā / cahata devariṣi mama pura bāsā //<BR>
je kāmī lolupa jaga māhīṃ / kuṭila kāka iva sabahi ḍerāhīṃ //<BR>
<BR>
 do.  sukha hāḷa lai bhāga saṭha svāna nirakhi mr̥garāja /<BR>
      chīni lei jani jāna jaḷa timi surapatihi na lāja // 125 //<BR>
<BR>
tehi āśramahiṃ madana jaba gayaū / nija māyā̃ basaṃta niramayaū //<BR>
kusumita bibidha biṭapa bahuraṃgā / kūjahiṃ kokila guṃjahi bhr̥ṃgā //<BR>
calī suhāvani tribidha bayārī / kāma kr̥sānu baḷhāvanihārī //<BR>
raṃbhādika suranāri nabīnā  / sakala asamasara kalā prabīnā //<BR>
karahiṃ gāna bahu tāna taraṃgā / bahubidhi krīḷahi pāni pataṃgā //<BR>
dekhi sahāya madana haraṣānā / kīnhesi puni prapaṃca bidhi nānā //<BR>
kāma kalā kachu munihi na byāpī / nija bhayã ḍareu manobhava pāpī //<BR>
sīma ki cā̃pi saka_i kou tāsu / baḷa rakhavāra ramāpati jāsū //<BR>
<BR>
 do.   sahita sahāya sabhīta ati māni hāri mana maina /<BR>
      gahesi jāi muni carana taba kahi suṭhi ārata baina // 126 //<BR>
<BR>
bhaya_u na nārada mana kachu roṣā / kahi priya bacana kāma paritoṣā //<BR>
nāi carana siru āyasu pāī / gaya_u madana taba sahita sahāī //<BR>
muni susīlatā āpani karanī / surapati sabhā̃ jāi saba baranī //<BR>
suni saba keṃ mana acaraju āvā / munihi prasaṃsi harihi siru nāvā //<BR>
taba nārada gavane siva pāhīṃ / jitā kāma ahamiti mana māhīṃ //<BR>
māra carita saṃkarahiṃ sunāe / atipriya jāni mahesa sikhāe //<BR>
bāra bāra binava_ũ muni tohīṃ / jimi yaha kathā sunāyahu mohīṃ //<BR>
timi jani harihi sunāvahu kabahū̃ / calehũ prasaṃga durāeḍu tabahū̃ //<BR>
<BR>
 do.  saṃbhu dīnha upadesa hita nahiṃ nāradahi sohāna /<BR>
      bhāradvāja kautuka sunahu hari icchā balavāna // 127 //<BR>
rāma kīnha cāhahiṃ soi hoī / karai anyathā asa nahiṃ koī //<BR>
saṃbhu bacana muni mana nahiṃ bhāe / taba biraṃci ke loka sidhāe //<BR>
eka bāra karatala bara bīnā / gāvata hari guna gāna prabīnā //<BR>
chīrasiṃdhu gavane munināthā / jahã basa śrīnivāsa śrutimāthā //<BR>
haraṣi mile uṭhi ramāniketā / baiṭhe āsana riṣihi sametā //<BR>
bole bihasi carācara rāyā / bahute dinana kīnhi muni dāyā //<BR>
kāma carita nārada saba bhāṣe / jadyapi prathama baraji sivã rākhe //<BR>
ati pracaṃḍa raghupati kai māyā / jehi na moha asa ko jaga jāyā //<BR>
<BR>
 do.  rūkha badana kari bacana mr̥du bole śrībhagavāna  /<BR>
      tumhare sumirana teṃ miṭahiṃ moha māra mada māna // 128 //<BR>
<BR>
sunu muni moha hoi mana tākeṃ / gyāna birāga hr̥daya nahiṃ jāke //<BR>
brahmacaraja brata rata matidhīrā / tumhahi ki kara_i manobhava pīrā //<BR>
nārada kaheu sahita abhimānā / kr̥pā tumhāri sakala bhagavānā //<BR>
karunānidhi mana dīkha bicārī / ura aṃkureu garaba taru bhārī //<BR>
begi so mai ḍāriha_ũ ukhārī / pana hamāra sevaka hitakārī //<BR>
muni kara hita mama kautuka hoī / avasi upāya karabi mai soī //<BR>
taba nārada hari pada sira nāī / cale hr̥dayã ahamiti adhikāī //<BR>
śrīpati nija māyā taba prerī / sunahu kaṭhina karanī tehi kerī //<BR>
<BR>
 do.  biraceu maga mahũ nagara tehiṃ sata jojana bistāra /<BR>
      śrīnivāsapura teṃ adhika racanā bibidha prakāra // 129 //<BR>
<BR>
basahiṃ nagara suṃdara nara nārī / janu bahu manasija rati tanudhārī //<BR>
tehiṃ pura basa_i sīlanidhi rājā / aganita haya gaya sena samājā //<BR>
sata suresa sama bibhava bilāsā / rūpa teja bala nīti nivāsā //<BR>
bisvamohanī tāsu kumārī / śrī bimoha jisu rūpu nihārī //<BR>
soi harimāyā saba guna khānī / sobhā tāsu ki jāi bakhānī //<BR>
kara_i svayaṃbara so nr̥pabālā / āe tahã aganita mahipālā //<BR>
muni kautukī nagara tehiṃ gayaū / purabāsinha saba pūchata bhayaū //<BR>
suni saba carita bhūpagr̥hã āe / kari pūjā nr̥pa muni baiṭhāe //<BR>
<BR>
 do.  āni dekhāī nāradahi bhūpati rājakumāri /<BR>
      kahahu nātha guna doṣa saba ehi ke hr̥dayã bicāri // 130 //<BR>
<BR>
dekhi rūpa muni birati bisārī / baḷī bāra lagi rahe nihārī //<BR>
lacchana tāsu biloki bhulāne / hr̥dayã haraṣa nahiṃ pragaṭa bakhāne //<BR>
jo ehi bara_i amara soi hoī / samarabhūmi tehi jīta na koī //<BR>
sevahiṃ sakala carācara tāhī / bara_i sīlanidhi kanyā jāhī //<BR>
lacchana saba bicāri ura rākhe / kachuka banāi bhūpa sana bhāṣe //<BR>
sutā sulacchana kahi nr̥pa pāhīṃ / nārada cale soca mana māhīṃ //<BR>
karauṃ jāi soi jatana bicārī / jehi prakāra mohi barai kumārī //<BR>
japa tapa kachu na hoi tehi kālā / he bidhi mila_i kavana bidhi bālā //<BR>
<BR>
 do.  ehi avasara cāhia parama sobhā rūpa bisāla /<BR>
      jo biloki rījhai kuãri taba melai jayamāla // 131 //<BR>
<BR>
hari sana māgauṃ suṃdaratāī / hoihi jāta gaharu ati bhāī //<BR>
moreṃ hita hari sama nahiṃ koū / ehi avasara sahāya soi hoū //<BR>
bahubidhi binaya kīnhi tehi kālā / pragaṭeu prabhu kautukī kr̥pālā //<BR>
prabhu biloki muni nayana juḷāne / hoihi kāju hiẽ haraṣāne //<BR>
ati ārati kahi kathā sunāī / karahu kr̥pā kari hohu sahāī //<BR>
āpana rūpa dehu prabhu mohī / āna bhā̃ti nahiṃ pāvauṃ ohī //<BR>
jehi bidhi nātha hoi hita morā / karahu so begi dāsa maiṃ torā //<BR>
nija māyā bala dekhi bisālā / hiyã hãsi bole dīnadayālā //<BR>
<BR>
 do.  jehi bidhi hoihi parama hita nārada sunahu tumhāra /<BR>
      soi hama karaba na āna kachu bacana na mr̥ṣā hamāra // 132 //<BR>
<BR>
kupatha māga ruja byākula rogī / baida na dei sunahu muni jogī //<BR>
ehi bidhi hita tumhāra maiṃ ṭhayaū / kahi asa aṃtarahita prabhu bhayaū //<BR>
māyā bibasa bhae muni mūḷhā / samujhī nahiṃ hari girā nigūḷhā //<BR>
gavane turata tahā̃ riṣirāī / jahā̃ svayaṃbara bhūmi banāī //<BR>
nija nija āsana baiṭhe rājā / bahu banāva kari sahita samājā //<BR>
muni mana haraṣa rūpa ati moreṃ / mohi taji ānahi bārihi na bhoreṃ //<BR>
muni hita kārana kr̥pānidhānā / dīnha kurūpa na jāi bakhānā //<BR>
so caritra lakhi kāhũ na pāvā / nārada jāni sabahiṃ sira nāvā //<BR>
<BR>
<BR>
 do.  rahe tahā̃ dui rudra gana te jānahiṃ saba bheu /<BR>
      biprabeṣa dekhata phirahiṃ parama kautukī teu // 133 //<BR>
<BR>
jeṃhi samāja baiṃṭhe muni jāī / hr̥dayã rūpa ahamiti adhikāī //<BR>
tahã baiṭha mahesa gana doū / biprabeṣa gati lakha_i na koū //<BR>
karahiṃ kūṭi nāradahi sunāī / nīki dīnhi hari suṃdaratāī //<BR>
rījhahi rājakuãri chabi dekhī / inhahi barihi hari jāni biseṣī //<BR>
munihi moha mana hātha parāẽ / hãsahiṃ saṃbhu gana ati sacu pāẽ //<BR>
jadapi sunahiṃ muni aṭapaṭi bānī / samujhi na para_i buddhi bhrama sānī //<BR>
kāhũ na lakhā so carita biseṣā / so sarūpa nr̥pakanyā̃ dekhā //<BR>
markaṭa badana bhayaṃkara dehī / dekhata hr̥dayã krodha bhā tehī //<BR>
<BR>
 do.  sakhīṃ saṃga lai kuãri taba cali janu rājamarāla /<BR>
      dekhata phira_i mahīpa saba kara saroja jayamāla // 134 //<BR>
<BR>
jehi disi baiṭhe nārada phūlī / so disi dehi na bilokī bhūlī //<BR>
puni puni muni ukasahiṃ akulāhīṃ / dekhi dasā hara gana musakāhīṃ //<BR>
dhari nr̥patanu tahã gaya_u kr̥pālā / kuãri haraṣi meleu jayamālā //<BR>
dulahini lai ge lacchinivāsā / nr̥pasamāja saba bhaya_u nirāsā //<BR>
muni ati bikala moṃhã mati nāṭhī / mani giri gaī chūṭi janu gā̃ṭhī //<BR>
taba hara gana bole musukāī / nija mukha mukura bilokahu jāī //<BR>
asa kahi dou bhāge bhayã bhārī / badana dīkha muni bāri nihārī //<BR>
beṣu biloki krodha ati bāḷhā / tinhahi sarāpa dīnha ati gāḷhā //<BR>
<BR>
 do.  hohu nisācara jāi tumha kapaṭī pāpī dou /<BR>
      hãsehu hamahi so lehu phala bahuri hãsehu muni kou // 135 //<BR>
<BR>
puni jala dīkha rūpa nija pāvā / tadapi hr̥dayã saṃtoṣa na āvā //<BR>
pharakata adhara kopa mana māhīṃ / sapadī cale kamalāpati pāhīṃ //<BR>
deha_ũ śrāpa ki mariha_ũ jāī / jagata mora upahāsa karāī //<BR>
bīcahiṃ paṃtha mile danujārī / saṃga ramā soi rājakumārī //<BR>
bole madhura bacana surasāīṃ / muni kahã cale bikala kī nāīṃ //<BR>
sunata bacana upajā ati krodhā / māyā basa na rahā mana bodhā //<BR>
para saṃpadā sakahu nahiṃ dekhī / tumhareṃ iriṣā kapaṭa biseṣī //<BR>
mathata siṃdhu rudrahi baurāyahu / suranha prerī biṣa pāna karāyahu //<BR>
<BR>
 do.  asura surā biṣa saṃkarahi āpu ramā mani cāru /<BR>
      svāratha sādhaka kuṭila tumha sadā kapaṭa byavahāru // 136 //<BR>
<BR>
parama svataṃtra na sira para koī / bhāva_i manahi karahu tumha soī //<BR>
bhalehi maṃda maṃdehi bhala karahū / bisamaya haraṣa na hiyã kachu dharahū //<BR>
ḍahaki ḍahaki paricehu saba kāhū / ati asaṃka mana sadā uchāhū //<BR>
karama subhāsubha tumhahi na bādhā / aba lagi tumhahi na kāhū̃ sādhā //<BR>
bhale bhavana aba bāyana dīnhā / pāvahuge phala āpana kīnhā //<BR>
baṃcehu mohi javani dhari dehā / soi tanu dharahu śrāpa mama ehā //<BR>
kapi ākr̥ti tumha kīnhi hamārī / karihahiṃ kīsa sahāya tumhārī //<BR>
mama apakāra kīnhī tumha bhārī / nārī birahã tumha hoba dukhārī //<BR>
<BR>
 do.  śrāpa sīsa dharī haraṣi hiyã prabhu bahu binatī kīnhi /<BR>
      nija māyā kai prabalatā karaṣi kr̥pānidhi līnhi // 137 //<BR>
<BR>
jaba hari māyā dūri nivārī / nahiṃ tahã ramā na rājakumārī //<BR>
taba muni ati sabhīta hari caranā / gahe pāhi pranatārati haranā //<BR>
mr̥ṣā hou mama śrāpa kr̥pālā / mama icchā kaha dīnadayālā //<BR>
maiṃ durbacana kahe bahutere / kaha muni pāpa miṭihiṃ kimi mere //<BR>
japahu jāi saṃkara sata nāmā / hoihi hr̥dayã turaṃta biśrāmā //<BR>
kou nahiṃ siva samāna priya moreṃ / asi paratīti tajahu jani bhoreṃ //<BR>
jehi para kr̥pā na karahiṃ purārī / so na pāva muni bhagati hamārī //<BR>
asa ura dhari mahi bicarahu jāī / aba na tumhahi māyā niarāī //<BR>
<BR>
 do.  bahubidhi munihi prabodhi prabhu taba bhae aṃtaradhāna //<BR>
       satyaloka nārada cale karata rāma guna gāna // 138 //<BR>
<BR>
hara gana munihi jāta patha dekhī / bigatamoha mana haraṣa biseṣī //<BR>
ati sabhīta nārada pahiṃ āe / gahi pada ārata bacana sunāe //<BR>
hara gana hama na bipra munirāyā / baḷa aparādha kīnha phala pāyā //<BR>
śrāpa anugraha karahu kr̥pālā / bole nārada dīnadayālā //<BR>
nisicara jāi hohu tumha doū / baibhava bipula teja bala hoū //<BR>
bhujabala bisva jitaba tumha jahiā / dharihahiṃ biṣnu manuja tanu tahiā /<BR>
samara marana hari hātha tumhārā / hoihahu mukuta na puni saṃsārā //<BR>
cale jugala muni pada sira nāī / bhae nisācara kālahi pāī //<BR>
<BR>
 do.  eka kalapa ehi hetu prabhu līnha manuja avatāra /<BR>
      sura raṃjana sajjana sukhada hari bhaṃjana bhubi bhāra // 139 //<BR>
<BR>
ehi bidhi janama karama hari kere / suṃdara sukhada bicitra ghanere //<BR>
kalapa kalapa prati prabhu avatarahīṃ / cāru carita nānābidhi karahīṃ //<BR>
taba taba kathā munīsanha gāī / parama punīta prabaṃdha banāī //<BR>
bibidha prasaṃga anūpa bakhāne / karahiṃ na suni ācaraju sayāne //<BR>
hari anaṃta harikathā anaṃtā / kahahiṃ sunahiṃ bahubidhi saba saṃtā //<BR>
rāmacaṃdra ke carita suhāe / kalapa koṭi lagi jāhiṃ na gāe //<BR>
yaha prasaṃga maiṃ kahā bhavānī / harimāyā̃ mohahiṃ muni gyānī //<BR>
prabhu kautukī pranata hitakārī // sevata sulabha sakala dukha hārī //<BR>
<BR>
 so.  sura nara muni kou nāhiṃ jehi na moha māyā prabala //<BR>
      asa bicāri mana māhiṃ bhajia mahāmāyā patihi // 140 //<BR>
<BR>
apara hetu sunu sailakumārī / kaha_ũ bicitra kathā bistārī //<BR>
jehi kārana aja aguna arūpā / brahma bhaya_u kosalapura bhūpā //<BR>
jo prabhu bipina phirata tumha dekhā / baṃdhu sameta dhareṃ munibeṣā //<BR>
jāsu carita avaloki bhavānī / satī sarīra rahihu baurānī //<BR>
ajahũ na chāyā miṭati tumhārī / tāsu carita sunu bhrama ruja hārī //<BR>
līlā kīnhi jo tehiṃ avatārā / so saba kahiha_ũ mati anusārā //<BR>
bharadvāja suni saṃkara bānī / sakuci saprema umā musakānī //<BR>
lage bahuri barane br̥ṣaketū / so avatāra bhaya_u jehi hetū //<BR>
<BR>
 do.  so maiṃ tumha sana kaha_ũ sabu sunu munīsa mana lāī //<BR>
      rāma kathā kali mala harani maṃgala karani suhāi // 141 //<BR>
<BR>
svāyaṃbhū manu aru satarūpā / jinha teṃ bhai narasr̥ṣṭi anūpā //<BR>
daṃpati dharama ācarana nīkā / ajahũ gāva śruti jinha kai līkā //<BR>
nr̥pa uttānapāda suta tāsū / dhruva hari bhagata bhaya_u suta jāsū //<BR>
laghu suta nāma priyrabrata tāhī / beda purāna prasaṃsahi jāhī //<BR>
devahūti puni tāsu kumārī / jo muni kardama kai priya nārī //<BR>
ādideva prabhu dīnadayālā / jaṭhara dhareu jehiṃ kapila kr̥pālā //<BR>
sāṃkhya sāstra jinha pragaṭa bakhānā / tatva bicāra nipuna bhagavānā //<BR>
tehiṃ manu rāja kīnha bahu kālā / prabhu āyasu saba bidhi pratipālā //<BR>
<BR>
 so.  hoi na biṣaya birāga bhavana basata bhā cauthapana /<BR>
      hr̥dayã bahuta dukha lāga janama gaya_u haribhagati binu // 142 //<BR>
<BR>
barabasa rāja sutahi taba dīnhā / nāri sameta gavana bana kīnhā //<BR>
tīratha bara naimiṣa bikhyātā / ati punīta sādhaka sidhi dātā //<BR>
basahiṃ tahā̃ muni siddha samājā / tahã hiyã haraṣi caleu manu rājā //<BR>
paṃtha jāta sohahiṃ matidhīrā / gyāna bhagati janu dhareṃ sarīrā //<BR>
pahũce jāi dhenumati tīrā / haraṣi nahāne niramala nīrā //<BR>
āe milana siddha muni gyānī / dharama dhuraṃdhara nr̥pariṣi jānī //<BR>
jahã jãha tīratha rahe suhāe / muninha sakala sādara karavāe //<BR>
kr̥sa sarīra munipaṭa paridhānā / sata samāja nita sunahiṃ purānā  /<BR>
<BR>
 do.  dvādasa acchara maṃtra puni japahiṃ sahita anurāga /<BR>
      bāsudeva pada paṃkaruha daṃpati mana ati lāga // 143 //<BR>
<BR>
karahiṃ ahāra sāka phala kaṃdā / sumirahiṃ brahma saccidānaṃdā //<BR>
puni hari hetu karana tapa lāge / bāri adhāra mūla phala tyāge //<BR>
ura abhilāṣa niṃraṃtara hoī / dekhā nayana parama prabhu soī //<BR>
aguna akhaṃḍa anaṃta anādī / jehi ciṃtahiṃ paramārathabādī //<BR>
neti neti jehi beda nirūpā / nijānaṃda nirupādhi anūpā //<BR>
saṃbhu biraṃci biṣnu bhagavānā / upajahiṃ jāsu aṃsa teṃ nānā //<BR>
aiseu prabhu sevaka basa ahaī / bhagata hetu līlātanu gahaī //<BR>
jauṃ yaha bacana satya śruti bhāṣā / tau hamāra pūjahi abhilāṣā //<BR>
<BR>
 do.  ehi bidhi bīteṃ baraṣa ṣaṭa sahasa bāri āhāra /<BR>
      saṃbata sapta sahastra puni rahe samīra adhāra // 144 //<BR>
<BR>
baraṣa sahasa dasa tyāgeu soū / ṭhāḷhe rahe eka pada doū //<BR>
bidhi hari tapa dekhi apārā / manu samīpa āe bahu bārā //<BR>
māgahu bara bahu bhā̃ti lobhāe / parama dhīra nahiṃ calahiṃ calāe //<BR>
asthimātra hoi rahe sarīrā / tadapi manāga manahiṃ nahiṃ pīrā //<BR>
prabhu sarbagya dāsa nija jānī / gati ananya tāpasa nr̥pa rānī //<BR>
māgu māgu baru bhai nabha bānī / parama gabhīra kr̥pāmr̥ta sānī //<BR>
mr̥taka jiāvani girā suhāī / śrabana raṃdhra hoi ura jaba āī //<BR>
hraṣṭapuṣṭa tana bhae suhāe / mānahũ abahiṃ bhavana te āe //<BR>
<BR>
 do.  śravana sudhā sama bacana suni pulaka praphullita gāta /<BR>
      bole manu kari daṃḍavata prema na hr̥dayã samāta // 145 //<BR>
<BR>
sunu sevaka surataru suradhenu / bidhi hari hara baṃdita pada renū //<BR>
sevata sulabha sakala sukha dāyaka / pranatapāla sacarācara nāyaka //<BR>
jauṃ anātha hita hama para nehū / tau prasanna hoi yaha bara dehū //<BR>
jo sarūpa basa siva mana māhīṃ / jehi kārana muni jatana karāhīṃ //<BR>
jo bhusuṃḍi mana mānasa haṃsā / saguna aguna jehi nigama prasaṃsā //<BR>
dekhahiṃ hama so rūpa bhari locana / kr̥pā karahu pranatārati mocana //<BR>
daṃpati bacana parama priya lāge / mudula binīta prema rasa pāge //<BR>
bhagata bachala prabhu kr̥pānidhānā / bisvabāsa pragaṭe bhagavānā //<BR>
<BR>
 do.  nīla saroruha nīla mani nīla nīradhara syāma /<BR>
      lājahiṃ tana sobhā nirakhi koṭi koṭi sata kāma // 146 //<BR>
<BR>
sarada mayaṃka badana chabi sīṃvā / cāru kapola cibuka dara grīvā //<BR>
adhara aruna rada suṃdara nāsā / bidhu kara nikara biniṃdaka hāsā //<BR>
nava abuṃja aṃbaka chabi nīkī / citavani lalita bhāvãtī jī kī //<BR>
bhukuṭi manoja cāpa chabi hārī / tilaka lalāṭa paṭala dutikārī //<BR>
kuṃḍala makara mukuṭa sira bhrājā / kuṭila kesa janu madhupa samājā //<BR>
ura śrībatsa rucira banamālā / padika hāra bhūṣana manijālā //<BR>
kehari kaṃdhara cāru janeu / bāhu bibhūṣana suṃdara teū //<BR>
kari kara sari subhaga bhujadaṃḍā / kaṭi niṣaṃga kara sara kodaṃḍā //<BR>
<BR>
 do.  taḍita biniṃdaka pīta paṭa udara rekha bara tīni //<BR>
      nābhi manohara leti janu jamuna bhavãra chabi chīni // 147 //<BR>
<BR>
pada rājīva barani nahi jāhīṃ / muni mana madhupa basahiṃ jenha māhīṃ //<BR>
bāma bhāga sobhati anukūlā / ādisakti chabinidhi jagamūlā //<BR>
jāsu aṃsa upajahiṃ gunakhānī / aganita lacchi umā brahmānī //<BR>
bhr̥kuṭi bilāsa jāsu jaga hoī / rāma bāma disi sītā soī //<BR>
chabisamudra hari rūpa bilokī / ekaṭaka rahe nayana paṭa rokī //<BR>
citavahiṃ sādara rūpa anūpā / tr̥pti na mānahiṃ manu satarūpā //<BR>
haraṣa bibasa tana dasā bhulānī / pare daṃḍa iva gahi pada pānī //<BR>
sira parase prabhu nija kara kaṃjā / turata uṭhāe karunāpuṃjā //<BR>
<BR>
 do.  bole kr̥pānidhāna puni ati prasanna mohi jāni /<BR>
      māgahu bara joi bhāva mana mahādāni anumāni // 148 //<BR>
<BR>
suni prabhu bacana jori juga pānī / dhari dhīraju bolī mr̥du bānī //<BR>
nātha dekhi pada kamala tumhāre / aba pūre saba kāma hamāre //<BR>
eka lālasā baḷi ura māhī / sugama agama kahi jāta so nāhīṃ //<BR>
tumhahi deta ati sugama gosāīṃ / agama lāga mohi nija kr̥panāīṃ //<BR>
jathā daridra bibudhataru pāī / bahu saṃpati māgata sakucāī //<BR>
tāsu prabhā jāna nahiṃ soī / tathā hr̥dayã mama saṃsaya hoī //<BR>
so tumha jānahu aṃtarajāmī / puravahu mora manoratha svāmī //<BR>
sakuca bihāi māgu nr̥pa mohi / moreṃ nahiṃ adeya kachu tohī //<BR>
<BR>
 do.  dāni siromani kr̥pānidhi nātha kaha_ũ satibhāu //<BR>
      cāha_ũ tumhahi samāna suta prabhu sana kavana durāu // 149 //<BR>
<BR>
dekhi prīti suni bacana amole / evamastu karunānidhi bole //<BR>
āpu sarisa khojauṃ kahã jāī / nr̥pa tava tanaya hoba maiṃ āī //<BR>
satarūpahi biloki kara joreṃ / debi māgu baru jo ruci tore //<BR>
jo baru nātha catura nr̥pa māgā / soi kr̥pāla mohi ati priya lāgā //<BR>
prabhu paraṃtu suṭhi hoti ḍhiṭhāī / jadapi bhagata hita tumhahi sohāī //<BR>
tumha brahmādi janaka jaga svāmī / brahma sakala ura aṃtarajāmī //<BR>
asa samujhata mana saṃsaya hoī / kahā jo prabhu pravāna puni soī //<BR>
je nija bhagata nātha tava ahahīṃ / jo sukha pāvahiṃ jo gati lahahīṃ //<BR>
<BR>
 do.  soi sukha soi gati soi bhagati soi nija carana sanehu //<BR>
      soi bibeka soi rahani prabhu hamahi kr̥pā kari dehu // 150 //<BR>
<BR>
sunu mr̥du gūḷha rucira bara racanā / kr̥pāsiṃdhu bole mr̥du bacanā //<BR>
jo kachu ruci tumhera mana māhīṃ / maiṃ so dīnha saba saṃsaya nāhīṃ //<BR>
mātu bibeka alokika toreṃ / kabahũ na miṭihi anugraha moreṃ  /<BR>
baṃdi carana manu kaheu bahorī / avara eka binati prabhu morī //<BR>
suta biṣa_ika tava pada rati hoū / mohi baḷa mūḷha kahai kina koū //<BR>
mani binu phani jimi jala binu mīnā / mama jīvana timi tumhahi adhīnā //<BR>
asa baru māgi carana gahi raheū / evamastu karunānidhi kaheū //<BR>
aba tumha mama anusāsana mānī / basahu jāi surapati rajadhānī //<BR>
<BR>
 so.  tahã kari bhoga bisāla tāta ga_ũ kachu kāla puni /<BR>
      hoihahu avadha bhuāla taba maiṃ hoba tumhāra suta // 151 //<BR>
<BR>
icchāmaya narabeṣa sãvāreṃ / hoiha_ũ pragaṭa niketa tumhāre //<BR>
aṃsanha sahita deha dhari tātā / kariha_ũ carita bhagata sukhadātā //<BR>
je suni sādara nara baḷabhāgī / bhava tarihahiṃ mamatā mada tyāgī //<BR>
ādisakti jehiṃ jaga upajāyā / sou avatarihi mori yaha māyā //<BR>
pura_uba maiṃ abhilāṣa tumhārā / satya satya pana satya hamārā //<BR>
puni puni asa kahi kr̥pānidhānā / aṃtaradhāna bhae bhagavānā //<BR>
daṃpati ura dhari bhagata kr̥pālā / tehiṃ āśrama nivase kachu kālā //<BR>
samaya pāi tanu taji anayāsā / jāi kīnha amarāvati bāsā //<BR>
<BR>
 do.  yaha itihāsa punīta ati umahi kahī br̥ṣaketu /<BR>
      bharadvāja sunu apara puni rāma janama kara hetu // 152 //<BR>
<BR>
           māsapārāyaṇa,pā̃cavā̃ viśrāma<BR>
<BR>
sunu muni kathā punīta purānī / jo girijā prati saṃbhu bakhānī //<BR>
bisva bidita eka kaikaya desū / satyaketu tahã basa_i naresū //<BR>
dharama dhuraṃdhara nīti nidhānā / teja pratāpa sīla balavānā //<BR>
tehi keṃ bhae jugala suta bīrā / saba guna dhāma mahā ranadhīrā //<BR>
<BR>
rāja dhanī jo jeṭha suta āhī / nāma pratāpabhānu asa tāhī //<BR>
apara sutahi arimardana nāmā / bhujabala atula acala saṃgrāmā //<BR>
bhāihi bhāihi parama samītī / sakala doṣa chala barajita prītī //<BR>
jeṭhe sutahi rāja nr̥pa dīnhā / hari hita āpu gavana bana kīnhā //<BR>
<BR>
 do.  jaba pratāparabi bhaya_u nr̥pa phirī dohāī desa /<BR>
      prajā pāla ati bedabidhi katahũ nahīṃ agha lesa // 153 //<BR>
<BR>
nr̥pa hitakāraka saciva sayānā / nāma dharamaruci sukra samānā //<BR>
saciva sayāna baṃdhu balabīrā / āpu pratāpapuṃja ranadhīrā //<BR>
sena saṃga caturaṃga apārā / amita subhaṭa saba samara jujhārā //<BR>
sena biloki rāu haraṣānā / aru bāje gahagahe nisānā //<BR>
bijaya hetu kaṭakaī banāī / sudina sādhi nr̥pa caleu bajāī //<BR>
jãha tahã parīṃ aneka larāīṃ / jīte sakala bhūpa bariāī //<BR>
sapta dīpa bhujabala basa kīnhe / lai lai daṃḍa chāḷi nr̥pa dīnheṃ //<BR>
sakala avani maṃḍala tehi kālā / eka pratāpabhānu mahipālā //<BR>
<BR>
 do.  svabasa bisva kari bāhubala nija pura kīnha prabesu /<BR>
      aratha dharama kāmādi sukha seva_i samayã naresu // 154 //<BR>
<BR>
bhūpa pratāpabhānu bala pāī / kāmadhenu bhai bhūmi suhāī //<BR>
saba dukha barajita prajā sukhārī / dharamasīla suṃdara nara nārī //<BR>
saciva dharamaruci hari pada prītī / nr̥pa hita hetu sikhava nita nītī //<BR>
gura sura saṃta pitara mahidevā / kara_i sadā nr̥pa saba kai sevā //<BR>
bhūpa dharama je beda bakhāne / sakala kara_i sādara sukha māne //<BR>
dina prati deha bibidha bidhi dānā / sunahu sāstra bara beda purānā //<BR>
nānā bāpīṃ kūpa taḷāgā / sumana bāṭikā suṃdara bāgā //<BR>
biprabhavana surabhavana suhāe / saba tīrathanha bicitra banāe //<BR>
<BR>
 do.  jãha lagi kahe purāna śruti eka eka saba jāga /<BR>
      bāra sahastra sahastra nr̥pa kie sahita anurāga // 155 //<BR>
<BR>
hr̥dayã na kachu phala anusaṃdhānā / bhūpa bibekī parama sujānā //<BR>
kara_i je dharama karama mana bānī / bāsudeva arpita nr̥pa gyānī //<BR>
caḷhi bara bāji bāra eka rājā / mr̥gayā kara saba sāji samājā //<BR>
biṃdhyācala gabhīra bana gayaū / mr̥ga punīta bahu mārata bhayaū //<BR>
phirata bipina nr̥pa dīkha barāhū / janu bana dureu sasihi grasi rāhū //<BR>
baḷa bidhu nahi samāta mukha māhīṃ / manahũ krodhabasa ugilata nāhīṃ //<BR>
kola karāla dasana chabi gāī / tanu bisāla pīvara adhikāī //<BR>
ghurughurāta haya ārau pāẽ / cakita bilokata kāna uṭhāẽ //<BR>
<BR>
  do.  nīla mahīdhara sikhara sama dekhi bisāla barāhu /<BR>
       capari caleu haya suṭuki nr̥pa hā̃ki na hoi nibāhu // 156 //<BR>
<BR>
āvata dekhi adhika rava bājī / caleu barāha maruta gati bhājī //<BR>
turata kīnha nr̥pa sara saṃdhānā / mahi mili gaya_u bilokata bānā //<BR>
taki taki tīra mahīsa calāvā / kari chala suara sarīra bacāvā //<BR>
pragaṭata durata jāi mr̥ga bhāgā / risa basa bhūpa caleu saṃga lāgā //<BR>
gaya_u dūri ghana gahana barāhū / jahã nāhina gaja bāji nibāhū //<BR>
ati akela bana bipula kalesū / tadapi na mr̥ga maga taja_i naresū //<BR>
kola biloki bhūpa baḷa dhīrā / bhāgi paiṭha giriguhā̃ gabhīrā //<BR>
agama dekhi nr̥pa ati pachitāī / phireu mahābana pareu bhulāī //<BR>
<BR>
 do.  kheda khinna chuddhita tr̥ṣita rājā bāji sameta /<BR>
      khojata byākula sarita sara jala binu bhaya_u aceta // 157 //<BR>
<BR>
phirata bipina āśrama eka dekhā / tahã basa nr̥pati kapaṭa munibeṣā //<BR>
jāsu desa nr̥pa līnha chaḷāī / samara sena taji gaya_u parāī //<BR>
samaya pratāpabhānu kara jānī / āpana ati asamaya anumānī //<BR>
gaya_u na gr̥ha mana bahuta galānī / milā na rājahi nr̥pa abhimānī //<BR>
risa ura māri raṃka jimi rājā / bipina basa_i tāpasa keṃ sājā //<BR>
tāsu samīpa gavana nr̥pa kīnhā / yaha pratāparabi tehi taba cīnhā //<BR>
rāu tr̥ṣita nahi so pahicānā / dekhi subeṣa mahāmuni jānā //<BR>
utari turaga teṃ kīnha pranāmā / parama catura na kaheu nija nāmā //<BR>
do0 bhūpati tr̥ṣita biloki tehiṃ sarabaru dīnha dekhāi /<BR>
<BR>
      majjana pāna sameta haya kīnha nr̥pati haraṣāi // 158 //<BR>
<BR>
gai śrama sakala sukhī nr̥pa bhayaū / nija āśrama tāpasa lai gayaū //<BR>
āsana dīnha asta rabi jānī / puni tāpasa boleu mr̥du bānī //<BR>
ko tumha kasa bana phirahu akeleṃ / suṃdara jubā jīva paraheleṃ //<BR>
cakrabarti ke lacchana toreṃ / dekhata dayā lāgi ati moreṃ //<BR>
nāma pratāpabhānu avanīsā / tāsu saciva maiṃ sunahu munīsā //<BR>
phirata ahereṃ pareũ bhulāī / baḍe bhāga dekha_ũ pada āī //<BR>
hama kahã durlabha darasa tumhārā / jānata hauṃ kachu bhala honihārā //<BR>
kaha muni tāta bhaya_u ãdhiyārā / jojana sattari nagaru tumhārā //<BR>
<BR>
 do.   nisā ghora gambhīra bana paṃtha na sunahu sujāna /<BR>
      basahu āju asa jāni tumha jāehu hota bihāna // 159(ka) //<BR>
<BR>
      tulasī jasi bhavatabyatā taisī mila_i sahāi /<BR>
      āpunu āva_i tāhi pahiṃ tāhi tahā̃ lai jāi // 159(kha) //<BR>
<BR>
bhalehiṃ nātha āyasu dhari sīsā / bā̃dhi turaga taru baiṭha mahīsā //<BR>
nr̥pa bahu bhāti prasaṃseu tāhī / carana baṃdi nija bhāgya sarāhī //<BR>
puni bole mr̥du girā suhāī / jāni pitā prabhu kara_ũ ḍhiṭhāī //<BR>
mohi munisa suta sevaka jānī / nātha nāma nija kahahu bakhānī //<BR>
tehi na jāna nr̥pa nr̥pahi so jānā / bhūpa suhrada so kapaṭa sayānā //<BR>
bairī puni chatrī puni rājā / chala bala kīnha caha_i nija kājā //<BR>
samujhi rājasukha dukhita arātī / avā̃ anala iva sulaga_i chātī //<BR>
sarala bacana nr̥pa ke suni kānā / bayara sãbhāri hr̥dayã haraṣānā //<BR>
<BR>
<BR>
 do.  kapaṭa bori bānī mr̥dula boleu juguti sameta /<BR>
      nāma hamāra bhikhāri aba nirdhana rahita niketi // 160 //<BR>
<BR>
kaha nr̥pa je bigyāna nidhānā / tumha sārikhe galita abhimānā //<BR>
sadā rahahi apanapau durāẽ / saba bidhi kusala kubeṣa banāẽ //<BR>
tehi teṃ kahahi saṃta śruti ṭereṃ / parama akiṃcana priya hari kereṃ //<BR>
tumha sama adhana bhikhāri agehā / hota biraṃci sivahi saṃdehā //<BR>
josi sosi tava carana namāmī / mo para kr̥pā karia aba svāmī //<BR>
sahaja prīti bhūpati kai dekhī / āpu biṣaya bisvāsa biseṣī //<BR>
saba prakāra rājahi apanāī / boleu adhika saneha janāī //<BR>
sunu satibhāu kaha_ũ mahipālā / ihā̃ basata bīte bahu kālā //<BR>
<BR>
 do.  aba lagi mohi na mileu kou maiṃ na janāva_ũ kāhu /<BR>
      lokamānyatā anala sama kara tapa kānana dāhu // 161(ka) //<BR>
<BR>
<BR>
 so.  tulasī dekhi subeṣu bhūlahiṃ mūḷha na catura nara /<BR>
      suṃdara kekihi pekhu bacana sudhā sama asana ahi // 161(kha)<BR>
<BR>
tāteṃ guputa raha_ũ jaga māhīṃ / hari taji kimapi prayojana nāhīṃ //<BR>
prabhu jānata saba binahiṃ janāẽ / kahahu kavani sidhi loka rijhāẽ //<BR>
tumha suci sumati parama priya moreṃ / prīti pratīti mohi para toreṃ //<BR>
aba jauṃ tāta durāva_ũ tohī / dāruna doṣa ghaṭa_i ati mohī //<BR>
jimi jimi tāpasu katha_i udāsā / timi timi nr̥pahi upaja bisvāsā //<BR>
dekhā svabasa karma mana bānī / taba bolā tāpasa bagadhyānī //<BR>
nāma hamāra ekatanu bhāī / suni nr̥pa bole puni siru nāī //<BR>
kahahu nāma kara aratha bakhānī / mohi sevaka ati āpana jānī //<BR>
<BR>
 do.  ādisr̥ṣṭi upajī jabahiṃ taba utapati bhai mori /<BR>
      nāma ekatanu hetu tehi deha na dharī bahori // 162 //<BR>
<BR>
jani ācaruja karahu mana māhīṃ / suta tapa teṃ durlabha kachu nāhīṃ //<BR>
tapabala teṃ jaga sr̥ja_i bidhātā / tapabala biṣnu bhae paritrātā //<BR>
tapabala saṃbhu karahiṃ saṃghārā / tapa teṃ agama na kachu saṃsārā //<BR>
bhaya_u nr̥pahi suni ati anurāgā / kathā purātana kahai so lāgā //<BR>
karama dharama itihāsa anekā / kara_i nirūpana birati bibekā //<BR>
udabhava pālana pralaya kahānī / kahesi amita ācaraja bakhānī //<BR>
suni mahipa tāpasa basa bhayaū / āpana nāma kahata taba layaū //<BR>
kaha tāpasa nr̥pa jāna_ũ tohī / kīnhehu kapaṭa lāga bhala mohī //<BR>
<BR>
 so.  sunu mahīsa asi nīti jahã tahã nāma na kahahiṃ nr̥pa /<BR>
      mohi tohi para ati prīti soi caturatā bicāri tava // 163 //<BR>
<BR>
nāma tumhāra pratāpa dinesā / satyaketu tava pitā naresā //<BR>
gura prasāda saba jānia rājā / kahia na āpana jāni akājā //<BR>
dekhi tāta tava sahaja sudhāī / prīti pratīti nīti nipunāī //<BR>
upaji pari mamatā mana moreṃ / kaha_ũ kathā nija pūche toreṃ //<BR>
aba prasanna maiṃ saṃsaya nāhīṃ / māgu jo bhūpa bhāva mana māhīṃ //<BR>
suni subacana bhūpati haraṣānā / gahi pada binaya kīnhi bidhi nānā //<BR>
kr̥pāsiṃdhu muni darasana toreṃ / cāri padāratha karatala moreṃ //<BR>
prabhuhi tathāpi prasanna bilokī / māgi agama bara hoũ asokī //<BR>
<BR>
 do.  jarā marana dukha rahita tanu samara jitai jani kou /<BR>
      ekachatra ripuhīna mahi rāja kalapa sata hou // 164 //<BR>
<BR>
kaha tāpasa nr̥pa aisei hoū / kārana eka kaṭhina sunu soū //<BR>
kāla_u tua pada nāihi sīsā / eka biprakula chāḷi mahīsā //<BR>
tapabala bipra sadā bariārā / tinha ke kopa na kou rakhavārā //<BR>
jauṃ bipranha saba karahu naresā / tau tua basa bidhi biṣnu mahesā //<BR>
cala na brahmakula sana bariāī / satya kaha_ũ dou bhujā uṭhāī //<BR>
bipra śrāpa binu sunu mahipālā / tora nāsa nahi kavanehũ kālā //<BR>
haraṣeu rāu bacana suni tāsū / nātha na hoi mora aba nāsū //<BR>
tava prasāda prabhu kr̥pānidhānā / mo kahũ sarba kāla kalyānā //<BR>
<BR>
 do.  evamastu kahi kapaṭamuni bolā kuṭila bahori /<BR>
      milaba hamāra bhulāba nija kahahu ta hamahi na khori // 165 //<BR>
<BR>
tāteṃ mai tohi baraja_ũ rājā / kaheṃ kathā tava parama akājā //<BR>
<BR>
chaṭheṃ śravana yaha parata kahānī / nāsa tumhāra satya mama bānī //<BR>
yaha pragaṭeṃ athavā dvijaśrāpā / nāsa tora sunu bhānupratāpā //<BR>
āna upāyã nidhana tava nāhīṃ / jauṃ hari hara kopahiṃ mana māhīṃ //<BR>
satya nātha pada gahi nr̥pa bhāṣā / dvija gura kopa kahahu ko rākhā //<BR>
rākha_i gura jauṃ kopa bidhātā / gura birodha nahiṃ kou jaga trātā //<BR>
jauṃ na calaba hama kahe tumhāreṃ / hou nāsa nahiṃ soca hamāreṃ //<BR>
ekahiṃ ḍara ḍarapata mana morā / prabhu mahideva śrāpa ati ghorā //<BR>
<BR>
 do.  hohiṃ bipra basa kavana bidhi kahahu kr̥pā kari sou /<BR>
      tumha taji dīnadayāla nija hitū na dekha_ũ koũ // 166 //<BR>
<BR>
sunu nr̥pa bibidha jatana jaga māhīṃ / kaṣṭasādhya puni hohiṃ ki nāhīṃ //<BR>
aha_i eka ati sugama upāī / tahā̃ paraṃtu eka kaṭhināī //<BR>
mama ādhīna juguti nr̥pa soī / mora jāba tava nagara na hoī //<BR>
āju lageṃ aru jaba teṃ bhayaū̃ / kāhū ke gr̥ha grāma na gayaū̃ //<BR>
jauṃ na jāũ tava hoi akājū / banā āi asamaṃjasa ājū //<BR>
suni mahīsa boleu mr̥du bānī / nātha nigama asi nīti bakhānī //<BR>
baḷe saneha laghunha para karahīṃ / giri nija sirani sadā tr̥na dharahīṃ //<BR>
jaladhi agādha mauli baha phenū / saṃtata dharani dharata sira renū //<BR>
<BR>
 do.   asa kahi gahe naresa pada svāmī hohu kr̥pāla /<BR>
       mohi lāgi dukha sahia prabhu sajjana dīnadayāla // 167 //<BR>
<BR>
jāni nr̥pahi āpana ādhīnā / bolā tāpasa kapaṭa prabīnā //<BR>
satya kaha_ũ bhūpati sunu tohī / jaga nāhina durlabha kachu mohī //<BR>
avasi kāja maiṃ kariha_ũ torā / mana tana bacana bhagata taiṃ morā //<BR>
joga juguti tapa maṃtra prabhāū / phala_i tabahiṃ jaba karia durāū //<BR>
jauṃ naresa maiṃ karauṃ rasoī / tumha parusahu mohi jāna na koī //<BR>
anna so joi joi bhojana karaī / soi soi tava āyasu anusaraī //<BR>
puni tinha ke gr̥ha jevãi joū / tava basa hoi bhūpa sunu soū //<BR>
jāi upāya racahu nr̥pa ehū / saṃbata bhari saṃkalapa karehū //<BR>
<BR>
 do.  nita nūtana dvija sahasa sata barehu sahita parivāra /<BR>
      maiṃ tumhare saṃkalapa lagi dinahiṃ”kariba jevanāra // 168 //<BR>
<BR>
ehi bidhi bhūpa kaṣṭa ati thoreṃ / hoihahiṃ sakala bipra basa toreṃ //<BR>
karihahiṃ bipra homa makha sevā / tehiṃ prasaṃga sahajehiṃ basa devā //<BR>
aura eka tohi kahaū̃ lakhāū / maiṃ ehi beṣa na āuba kāū //<BR>
tumhare uparohita kahũ rāyā / hari ānaba maiṃ kari nija māyā //<BR>
tapabala tehi kari āpu samānā / rakhiha_ũ ihā̃ baraṣa paravānā //<BR>
maiṃ dhari tāsu beṣu sunu rājā / saba bidhi tora sãvāraba kājā //<BR>
gai nisi bahuta sayana aba kīje / mohi tohi bhūpa bheṃṭa dina tīje //<BR>
maiṃ tapabala tohi turaga sametā / pahũceha_ũ sovatahi niketā //<BR>
<BR>
 do.  maiṃ āuba soi beṣu dhari pahicānehu taba mohi /<BR>
      jaba ekāṃta bolāi saba kathā sunāvauṃ tohi // 169 //<BR>
<BR>
sayana kīnha nr̥pa āyasu mānī / āsana jāi baiṭha chalagyānī //<BR>
śramita bhūpa nidrā ati āī / so kimi sova soca adhikāī //<BR>
kālaketu nisicara tahã āvā / jehiṃ sūkara hoi nr̥pahi bhulāvā //<BR>
parama mitra tāpasa nr̥pa kerā / jāna_i so ati kapaṭa ghanerā //<BR>
tehi ke sata suta aru dasa bhāī / khala ati ajaya deva dukhadāī //<BR>
prathamahi bhūpa samara saba māre / bipra saṃta sura dekhi dukhāre //<BR>
tehiṃ khala pāchila bayaru sãbharā / tāpasa nr̥pa mili maṃtra bicārā //<BR>
jehi ripu chaya soi racenhi upāū / bhāvī basa na jāna kachu rāū //<BR>
<BR>
 do.  ripu tejasī akela api laghu kari gania na tāhu /<BR>
      ajahũ deta dukha rabi sasihi sira avaseṣita rāhu // 170 //<BR>
<BR>
tāpasa nr̥pa nija sakhahi nihārī / haraṣi mileu uṭhi bhaya_u sukhārī //<BR>
mitrahi kahi saba kathā sunāī / jātudhāna bolā sukha pāī //<BR>
aba sādheũ ripu sunahu naresā / jauṃ tumha kīnha mora upadesā //<BR>
parihari soca rahahu tumha soī / binu auṣadha biādhi bidhi khoī //<BR>
kula sameta ripu mūla bahāī / cauthe divasa milaba maiṃ āī //<BR>
tāpasa nr̥pahi bahuta paritoṣī / calā mahākapaṭī atiroṣī //<BR>
bhānupratāpahi bāji sametā / pahũcāesi chana mājha niketā //<BR>
nr̥pahi nāri pahiṃ sayana karāī / hayagr̥hã bā̃dhesi bāji banāī //<BR>
<BR>
 do.  rājā ke uparohitahi hari lai gaya_u bahori /<BR>
      lai rākhesi giri khoha mahũ māyā̃ kari mati bhori // 171 //<BR>
<BR>
āpu biraci uparohita rūpā / pareu jāi tehi seja anūpā //<BR>
jāgeu nr̥pa anabhaẽ bihānā / dekhi bhavana ati acaraju mānā //<BR>
muni mahimā mana mahũ anumānī / uṭheu gavãhi jehi jāna na rānī //<BR>
kānana gaya_u bāji caḷhi tehīṃ / pura nara nāri na jāneu kehīṃ //<BR>
gaẽ jāma juga bhūpati āvā / ghara ghara utsava bāja badhāvā //<BR>
uparohitahi dekha jaba rājā / cakita biloki sumiri soi kājā //<BR>
juga sama nr̥pahi gae dina tīnī / kapaṭī muni pada raha mati līnī //<BR>
samaya jāni uparohita āvā / nr̥pahi mate saba kahi samujhāvā //<BR>
 do.  nr̥pa haraṣeu pahicāni guru bhrama basa rahā na ceta /<BR>
      bare turata sata sahasa bara bipra kuṭuṃba sameta // 172 //<BR>
<BR>
uparohita jevanāra banāī / charasa cāri bidhi jasi śruti gāī //<BR>
māyāmaya tehiṃ kīnha rasoī / biṃjana bahu gani saka_i na koī //<BR>
bibidha mr̥ganha kara āmiṣa rā̃dhā / tehi mahũ bipra mā̃su khala sā̃dhā //<BR>
bhojana kahũ saba bipra bolāe / pada pakhāri sādara baiṭhāe //<BR>
parusana jabahiṃ lāga mahipālā / bhai akāsabānī tehi kālā //<BR>
biprabr̥ṃda uṭhi uṭhi gr̥ha jāhū / hai baḷi hāni anna jani khāhū //<BR>
bhaya_u rasoīṃ bhūsura mā̃sū / saba dvija uṭhe māni bisvāsū //<BR>
bhūpa bikala mati mohã bhulānī / bhāvī basa āva mukha bānī //<BR>
<BR>
 do.  bole bipra sakopa taba nahiṃ kachu kīnha bicāra /<BR>
      jāi nisācara hohu nr̥pa mūḷha sahita parivāra // 173 //<BR>
<BR>
chatrabaṃdhu taiṃ bipra bolāī / ghālai lie sahita samudāī //<BR>
īsvara rākhā dharama hamārā / jaihasi taiṃ sameta parivārā //<BR>
saṃbata madhya nāsa tava hoū / jaladātā na rahihi kula koū //<BR>
nr̥pa suni śrāpa bikala ati trāsā / bhai bahori bara girā akāsā //<BR>
biprahu śrāpa bicāri na dīnhā / nahiṃ aparādha bhūpa kachu kīnhā //<BR>
cakita bipra saba suni nabhabānī / bhūpa gaya_u jahã bhojana khānī //<BR>
tahã na asana nahiṃ bipra suārā / phireu rāu mana soca apārā //<BR>
saba prasaṃga mahisuranha sunāī / trasita pareu avanīṃ akulāī //<BR>
<BR>
 do.  bhūpati bhāvī miṭa_i nahiṃ jadapi na dūṣana tora /<BR>
      kiẽ anyathā hoi nahiṃ bipraśrāpa ati ghora // 174 //<BR>
<BR>
asa kahi saba mahideva sidhāe / samācāra puraloganha pāe //<BR>
socahiṃ dūṣana daivahi dehīṃ / bicarata haṃsa kāga kiya jehīṃ //<BR>
uparohitahi bhavana pahũcāī / asura tāpasahi khabari janāī //<BR>
tehiṃ khala jahã tahã patra paṭhāe / saji saji sena bhūpa saba dhāe //<BR>
gherenhi nagara nisāna bajāī / bibidha bhā̃ti nita hoī larāī //<BR>
jūjhe sakala subhaṭa kari karanī / baṃdhu sameta pareu nr̥pa dharanī //<BR>
satyaketu kula kou nahiṃ bā̃cā / bipraśrāpa kimi hoi asā̃cā //<BR>
ripu jiti saba nr̥pa nagara basāī / nija pura gavane jaya jasu pāī //<BR>
<BR>
 do.  bharadvāja sunu jāhi jaba hoi bidhātā bāma /<BR>
      dhūri merusama janaka jama tāhi byālasama dāma // .175 //<BR>
<BR>
kāla pāi muni sunu soi rājā / bhaya_u nisācara sahita samājā //<BR>
dasa sira tāhi bīsa bhujadaṃḍā / rāvana nāma bīra baribaṃḍā //<BR>
bhūpa anuja arimardana nāmā / bhaya_u so kuṃbhakarana baladhāmā //<BR>
saciva jo rahā dharamaruci jāsū / bhaya_u bimātra baṃdhu laghu tāsū //<BR>
nāma bibhīṣana jehi jaga jānā / biṣnubhagata bigyāna nidhānā //<BR>
rahe je suta sevaka nr̥pa kere / bhae nisācara ghora ghanere //<BR>
kāmarūpa khala jinasa anekā / kuṭila bhayaṃkara bigata bibekā //<BR>
kr̥pā rahita hiṃsaka saba pāpī / barani na jāhiṃ bisva paritāpī //<BR>
<BR>
 do.  upaje jadapi pulastyakula pāvana amala anūpa /<BR>
      tadapi mahīsura śrāpa basa bhae sakala agharūpa // 176 //<BR>
<BR>
kīnha bibidha tapa tīnihũ bhāī / parama ugra nahiṃ barani so jāī //<BR>
gaya_u nikaṭa tapa dekhi bidhātā / māgahu bara prasanna maiṃ tātā //<BR>
<BR>
kari binatī pada gahi dasasīsā / boleu bacana sunahu jagadīsā //<BR>
hama kāhū ke marahiṃ na māreṃ / bānara manuja jāti dui bāreṃ //<BR>
evamastu tumha baḷa tapa kīnhā / maiṃ brahmā̃ mili tehi bara dīnhā //<BR>
puni prabhu kuṃbhakarana pahiṃ gayaū / tehi biloki mana bisamaya bhayaū //<BR>
jauṃ ehiṃ khala nita karaba ahārū / hoihi saba ujāri saṃsārū //<BR>
sārada preri tāsu mati pherī / māgesi nīda māsa ṣaṭa kerī //<BR>
<BR>
 do.  gae bibhīṣana pāsa puni kaheu putra bara māgu /<BR>
      tehiṃ māgeu bhagavaṃta pada kamala amala anurāgu // 177 //<BR>
<BR>
tinhi dei bara brahma sidhāe / haraṣita te apane gr̥ha āe //<BR>
maya tanujā maṃdodari nāmā / parama suṃdarī nāri lalāmā //<BR>
soi mayã dīnhi rāvanahi ānī / hoihi jātudhānapati jānī //<BR>
haraṣita bhaya_u nāri bhali pāī / puni dou baṃdhu biāhesi jāī //<BR>
giri trikūṭa eka siṃdhu majhārī / bidhi nirmita durgama ati bhārī //<BR>
soi maya dānavã bahuri sãvārā / kanaka racita manibhavana apārā //<BR>
bhogāvati jasi ahikula bāsā / amarāvati jasi sakranivāsā //<BR>
tinha teṃ adhika ramya ati baṃkā / jaga bikhyāta nāma tehi laṃkā //<BR>
<BR>
 do.  khāīṃ siṃdhu gabhīra ati cārihũ disi phiri āva /<BR>
      kanaka koṭa mani khacita dr̥ḷha barani na jāi banāva // 178(ka) //<BR>
<BR>
      hariprerita jehiṃ kalapa joi jātudhānapati hoi /<BR>
      sūra pratāpī atulabala dala sameta basa soi // 178(kha) //<BR>
<BR>
rahe tahā̃ nisicara bhaṭa bhāre / te saba suranha samara saṃghāre //<BR>
aba tahã rahahiṃ sakra ke prere / racchaka koṭi jacchapati kere //<BR>
dasamukha katahũ khabari asi pāī / sena sāji gaḷha gheresi jāī //<BR>
dekhi bikaṭa bhaṭa baḷi kaṭakāī / jaccha jīva lai gae parāī //<BR>
phiri saba nagara dasānana dekhā / gaya_u soca sukha bhaya_u biseṣā //<BR>
suṃdara sahaja agama anumānī / kīnhi tahā̃ rāvana rajadhānī //<BR>
jehi jasa joga bā̃ṭi gr̥ha dīnhe / sukhī sakala rajanīcara kīnhe //<BR>
eka bāra kubera para dhāvā / puṣpaka jāna jīti lai āvā //<BR>
<BR>
 do.  kautukahīṃ kailāsa puni līnhesi jāi uṭhāi /<BR>
      manahũ tauli nija bāhubala calā bahuta sukha pāi // 179 //<BR>
<BR>
sukha saṃpati suta sena sahāī / jaya pratāpa bala buddhi baḷāī //<BR>
nita nūtana saba bāḷhata jāī / jimi pratilābha lobha adhikāī //<BR>
atibala kuṃbhakarana asa bhrātā / jehi kahũ nahiṃ pratibhaṭa jaga jātā //<BR>
kara_i pāna sova_i ṣaṭa māsā / jāgata hoi tihũ pura trāsā //<BR>
jauṃ dina prati ahāra kara soī / bisva begi saba caupaṭa hoī //<BR>
samara dhīra nahiṃ jāi bakhānā / tehi sama amita bīra balavānā //<BR>
bāridanāda jeṭha suta tāsū / bhaṭa mahũ prathama līka jaga jāsū //<BR>
jehi na hoi rana sanamukha koī / surapura nitahiṃ parāvana hoī //<BR>
<BR>
 do.  kumukha akaṃpana kulisarada dhūmaketu atikāya /<BR>
      eka eka jaga jīti saka aise subhaṭa nikāya // 180 //<BR>
<BR>
<BR>
kāmarūpa jānahiṃ saba māyā / sapanehũ jinha keṃ dharama na dāyā //<BR>
dasamukha baiṭha sabhā̃ eka bārā / dekhi amita āpana parivārā //<BR>
suta samūha jana parijana nātī / ge ko pāra nisācara jātī //<BR>
sena biloki sahaja abhimānī / bolā bacana krodha mada sānī //<BR>
<BR>
sunahu sakala rajanīcara jūthā / hamare bairī bibudha barūthā //<BR>
te sanamukha nahiṃ karahī larāī / dekhi sabala ripu jāhiṃ parāī //<BR>
tenha kara marana eka bidhi hoī / kaha_ũ bujhāi sunahu aba soī //<BR>
dvijabhojana makha homa sarādhā // saba kai jāi karahu tumha bādhā //<BR>
<BR>
 do.  chudhā chīna balahīna sura sahajehiṃ milihahiṃ āi /<BR>
      taba māriha_ũ ki chāḷiha_ũ bhalī bhā̃ti apanāi // 181 //<BR>
<BR>
<BR>
meghanāda kahũ puni hãkarāvā / dīnhī sikha balu bayaru baḷhāvā //<BR>
<BR>
je sura samara dhīra balavānā / jinha keṃ laribe kara abhimānā //<BR>
tinhahi jīti rana ānesu bā̃dhī / uṭhi suta pitu anusāsana kā̃dhī //<BR>
ehi bidhi sabahī agyā dīnhī / āpunu caleu gadā kara līnhī //<BR>
calata dasānana ḍolati avanī / garjata garbha stravahiṃ sura ravanī //<BR>
rāvana āvata suneu sakohā / devanha take meru giri khohā //<BR>
digapālanha ke loka suhāe / sūne sakala dasānana pāe //<BR>
puni puni siṃghanāda kari bhārī / dei devatanha gāri pacārī //<BR>
rana mada matta phira_i jaga dhāvā / pratibhaṭa khaujata katahũ na pāvā //<BR>
rabi sasi pavana baruna dhanadhārī / agini kāla jama saba adhikārī //<BR>
kiṃnara siddha manuja sura nāgā / haṭhi sabahī ke paṃthahiṃ lāgā //<BR>
brahmasr̥ṣṭi jahã lagi tanudhārī / dasamukha basabartī nara nārī //<BR>
āyasu karahiṃ sakala bhayabhītā / navahiṃ āi nita carana binītā //<BR>
<BR>
 do.  bhujabala bisva basya kari rākhesi kou na sutaṃtra /<BR>
      maṃḍalīka mani rāvana rāja kara_i nija maṃtra // 182(kha) //<BR>
<BR>
      deva jaccha gaṃdharva nara kiṃnara nāga kumāri /<BR>
      jīti barīṃ nija bāhubala bahu suṃdara bara nāri // 182kha //<BR>
<BR>
<BR>
iṃdrajīta sana jo kachu kaheū / so saba janu pahilehiṃ kari raheū //<BR>
prathamahiṃ jinha kahũ āyasu dīnhā / tinha kara carita sunahu jo kīnhā //<BR>
dekhata bhīmarūpa saba pāpī / nisicara nikara deva paritāpī //<BR>
karahi upadrava asura nikāyā / nānā rūpa dharahiṃ kari māyā //<BR>
jehi bidhi hoi dharma nirmūlā / so saba karahiṃ beda pratikūlā //<BR>
jehiṃ jehiṃ desa dhenu dvija pāvahiṃ / nagara gāũ pura āgi lagāvahiṃ //<BR>
subha ācarana katahũ nahiṃ hoī / deva bipra gurū māna na koī //<BR>
nahiṃ haribhagati jagya tapa gyānā / sapanehũ sunia na beda purānā //<BR>
<BR>
 chaṃ.  japa joga birāgā tapa makha bhāgā śravana suna_i dasasīsā /<BR>
      āpunu uṭhi dhāva_i rahai na pāva_i dhari saba ghāla_i khīsā //<BR>
      asa bhraṣṭa acārā bhā saṃsārā dharma sunia nahi kānā /<BR>
      tehi bahubidhi trāsa_i desa nikāsa_i jo kaha beda purānā //<BR>
<BR>
 so.  barani na jāi anīti ghora nisācara jo karahiṃ /<BR>
      hiṃsā para ati prīti tinha ke pāpahi kavani miti // 183 //<BR>
<BR>
         māsapārāyaṇa, chaṭhā viśrāma<BR>
bāḷhe khala bahu cora juārā / je laṃpaṭa paradhana paradārā //<BR>
mānahiṃ mātu pitā nahiṃ devā / sādhunha sana karavāvahiṃ sevā //<BR>
jinha ke yaha ācarana bhavānī / te jānehu nisicara saba prānī //<BR>
atisaya dekhi dharma kai glānī / parama sabhīta dharā akulānī //<BR>
giri sari siṃdhu bhāra nahiṃ mohī / jasa mohi garua eka paradrohī //<BR>
sakala dharma dekha_i biparītā / kahi na saka_i rāvana bhaya bhītā //<BR>
dhenu rūpa dhari hr̥dayã bicārī / gaī tahā̃ jahã sura muni jhārī //<BR>
nija saṃtāpa sunāesi roī / kāhū teṃ kachu kāja na hoī //<BR>
<BR>
 chaṃ.  sura muni gaṃdharbā mili kari sarbā ge biraṃci ke lokā /<BR>
      sãga gotanudhārī bhūmi bicārī parama bikala bhaya sokā //<BR>
      brahmā̃ saba jānā mana anumānā mora kachū na basāī /<BR>
      jā kari taiṃ dāsī so abināsī hamareu tora sahāī //<BR>
<BR>
 so.  dharani dharahi mana dhīra kaha biraṃci haripada sumiru /<BR>
      jānata jana kī pīra prabhu bhaṃjihi dāruna bipati // 184 //<BR>
<BR>
baiṭhe sura saba karahiṃ bicārā / kahã pāia prabhu karia pukārā //<BR>
pura baikuṃṭha jāna kaha koī / kou kaha payanidhi basa prabhu soī //<BR>
jāke hr̥dayã bhagati jasi prīti / prabhu tahã pragaṭa sadā tehiṃ rītī //<BR>
tehi samāja girijā maiṃ raheū̃ / avasara pāi bacana eka kaheū̃ //<BR>
hari byāpaka sarbatra samānā / prema teṃ pragaṭa hohiṃ maiṃ jānā //<BR>
desa kāla disi bidisihu māhīṃ / kahahu so kahā̃ jahā̃ prabhu nāhīṃ //<BR>
aga jagamaya saba rahita birāgī / prema teṃ prabhu pragaṭa_i jimi āgī //<BR>
mora bacana saba ke mana mānā / sādhu sādhu kari brahma bakhānā //<BR>
 do.  suni biraṃci mana haraṣa tana pulaki nayana baha nīra /<BR>
      astuti karata jori kara sāvadhāna matidhīra // 185 //<BR>
<BR>
<BR>
 chaṃ.  jaya jaya suranāyaka jana sukhadāyaka pranatapāla bhagavaṃtā /<BR>
      go dvija hitakārī jaya asurārī sidhuṃsutā priya kaṃtā //<BR>
<BR>
      pālana sura dharanī adbhuta karanī marama na jāna_i koī /<BR>
      jo sahaja kr̥pālā dīnadayālā kara_u anugraha soī //<BR>
      jaya jaya abināsī saba ghaṭa bāsī byāpaka paramānaṃdā /<BR>
      abigata gotītaṃ carita punītaṃ māyārahita mukuṃdā //<BR>
      jehi lāgi birāgī ati anurāgī bigatamoha munibr̥ṃdā /<BR>
      nisi bāsara dhyāvahiṃ guna gana gāvahiṃ jayati saccidānaṃdā //<BR>
      jehiṃ sr̥ṣṭi upāī tribidha banāī saṃga sahāya na dūjā /<BR>
      so kara_u aghārī ciṃta hamārī jānia bhagati na pūjā //<BR>
      jo bhava bhaya bhaṃjana muni mana raṃjana gaṃjana bipati barūthā /<BR>
      mana baca krama bānī chāḷi sayānī sarana sakala sura jūthā //<BR>
      sārada śruti seṣā riṣaya aseṣā jā kahũ kou nahi jānā /<BR>
      jehi dīna piāre beda pukāre drava_u so śrībhagavānā //<BR>
      bhava bāridhi maṃdara saba bidhi suṃdara gunamaṃdira sukhapuṃjā /<BR>
      muni siddha sakala sura parama bhayātura namata nātha pada kaṃjā //<BR>
<BR>
 do.  jāni sabhaya surabhūmi suni bacana sameta saneha /<BR>
      gaganagirā gaṃbhīra bha_i harani soka saṃdeha // 186 //<BR>
<BR>
jani ḍarapahu muni siddha suresā / tumhahi lāgi dhariha_ũ nara besā //<BR>
aṃsanha sahita manuja avatārā / leha_ũ dinakara baṃsa udārā //<BR>
kasyapa aditi mahātapa kīnhā / tinha kahũ maiṃ pūraba bara dīnhā //<BR>
te dasaratha kausalyā rūpā / kosalapurīṃ pragaṭa narabhūpā //<BR>
tinha ke gr̥ha avatariha_ũ jāī / raghukula tilaka so cāriu bhāī //<BR>
nārada bacana satya saba kariha_ũ / parama sakti sameta avatariha_ũ //<BR>
hariha_ũ sakala bhūmi garuāī / nirbhaya hohu deva samudāī //<BR>
gagana brahmabānī sunī kānā / turata phire sura hr̥daya juḷānā //<BR>
taba brahmā dharanihi samujhāvā / abhaya bhaī bharosa jiyã āvā //<BR>
<BR>
 do.  nija lokahi biraṃci ge devanha iha_i sikhāi /<BR>
      bānara tanu dhari dhari mahi hari pada sevahu jāi // 187 //<BR>
<BR>
gae deva saba nija nija dhāmā / bhūmi sahita mana kahũ biśrāmā  /<BR>
jo kachu āyasu brahmā̃ dīnhā / haraṣe deva bilaṃba na kīnhā //<BR>
banacara deha dhari chiti māhīṃ / atulita bala pratāpa tinha pāhīṃ //<BR>
giri taru nakha āyudha saba bīrā / hari māraga citavahiṃ matidhīrā //<BR>
giri kānana jahã tahã bhari pūrī / rahe nija nija anīka raci rūrī //<BR>
yaha saba rucira carita maiṃ bhāṣā / aba so sunahu jo bīcahiṃ rākhā //<BR>
avadhapurīṃ raghukulamani rāū / beda bidita tehi dasaratha nāū̃ //<BR>
dharama dhuraṃdhara gunanidhi gyānī / hr̥dayã bhagati mati sārãgapānī //<BR>
<BR>
 do.  kausalyādi nāri priya saba ācarana punīta /<BR>
      pati anukūla prema dr̥ḷha hari pada kamala binīta // 188 //<BR>
<BR>
eka bāra bhūpati mana māhīṃ / bhai galāni moreṃ suta nāhīṃ //<BR>
gura gr̥ha gaya_u turata mahipālā / carana lāgi kari binaya bisālā //<BR>
nija dukha sukha saba gurahi sunāya_u / kahi basiṣṭha bahubidhi samujhāya_u //<BR>
dharahu dhīra hoihahiṃ suta cārī / tribhuvana bidita bhagata bhaya hārī //<BR>
sr̥ṃgī riṣahi basiṣṭha bolāvā / putrakāma subha jagya karāvā //<BR>
bhagati sahita muni āhuti dīnheṃ / pragaṭe agini carū kara līnheṃ //<BR>
jo basiṣṭha kachu hr̥dayã bicārā / sakala kāju bhā siddha tumhārā //<BR>
yaha habi bā̃ṭi dehu nr̥pa jāī / jathā joga jehi bhāga banāī //<BR>
<BR>
 do.  taba adr̥sya bhae pāvaka sakala sabhahi samujhāi //<BR>
      paramānaṃda magana nr̥pa haraṣa na hr̥dayã samāi // 189 //<BR>
<BR>
tabahiṃ rāyã priya nāri bolāīṃ / kausalyādi tahā̃ cali āī //<BR>
ardha bhāga kausalyāhi dīnhā / ubhaya bhāga ādhe kara kīnhā //<BR>
kaikeī kahã nr̥pa so dayaū / rahyo so ubhaya bhāga puni bhayaū //<BR>
kausalyā kaikeī hātha dhari / dīnha sumitrahi mana prasanna kari //<BR>
ehi bidhi garbhasahita saba nārī / bhaīṃ hr̥dayã haraṣita sukha bhārī //<BR>
jā dina teṃ hari garbhahiṃ āe / sakala loka sukha saṃpati chāe //<BR>
maṃdira mahã saba rājahiṃ rānī / sobhā sīla teja kī khānīṃ //<BR>
sukha juta kachuka kāla cali gayaū / jehiṃ prabhu pragaṭa so avasara bhayaū //<BR>
<BR>
 do.  joga lagana graha bāra tithi sakala bhae anukūla /<BR>
      cara aru acara harṣajuta rāma janama sukhamūla // 190 //<BR>
<BR>
naumī tithi madhu māsa punītā / sukala paccha abhijita hariprītā //<BR>
madhyadivasa ati sīta na ghāmā / pāvana kāla loka biśrāmā //<BR>
sītala maṃda surabhi baha bāū / haraṣita sura saṃtana mana cāū //<BR>
bana kusumita girigana maniārā / stravahiṃ sakala saritā 'mr̥tadhārā //<BR>
so avasara biraṃci jaba jānā / cale sakala sura sāji bimānā //<BR>
gagana bimala sakula sura jūthā / gāvahiṃ guna gaṃdharba barūthā //<BR>
baraṣahiṃ sumana suaṃjali sājī / gahagahi gagana duṃdubhī bājī //<BR>
astuti karahiṃ nāga muni devā / bahubidhi lāvahiṃ nija nija sevā //<BR>
<BR>
 do.  sura samūha binatī kari pahũce nija nija dhāma /<BR>
      jaganivāsa prabhu pragaṭe akhila loka biśrāma // 191 //<BR>
<BR>
<BR>
 chaṃ.  bhae pragaṭa kr̥pālā dīnadayālā kausalyā hitakārī /<BR>
      haraṣita mahatārī muni mana hārī adbhuta rūpa bicārī //<BR>
      locana abhirāmā tanu ghanasyāmā nija āyudha bhuja cārī /<BR>
      bhūṣana banamālā nayana bisālā sobhāsiṃdhu kharārī //<BR>
      kaha dui kara jorī astuti torī kehi bidhi karauṃ anaṃtā /<BR>
      māyā guna gyānātīta amānā beda purāna bhanaṃtā //<BR>
      karunā sukha sāgara saba guna āgara jehi gāvahiṃ śruti saṃtā /<BR>
      so mama hita lāgī jana anurāgī bhaya_u pragaṭa śrīkaṃtā //<BR>
      brahmāṃḍa nikāyā nirmita māyā roma roma prati beda kahai /<BR>
      mama ura so bāsī yaha upahāsī sunata dhīra pati thira na rahai //<BR>
      upajā jaba gyānā prabhu musakānā carita bahuta bidhi kīnha cahai /<BR>
      kahi kathā suhāī mātu bujhāī jehi prakāra suta prema lahai //<BR>
      mātā puni bolī so mati ḍaulī tajahu tāta yaha rūpā /<BR>
      kījai sisulīlā ati priyasīlā yaha sukha parama anūpā //<BR>
      suni bacana sujānā rodana ṭhānā hoi bālaka surabhūpā /<BR>
      yaha carita je gāvahiṃ haripada pāvahiṃ te na parahiṃ bhavakūpā //<BR>
<BR>
  do.  bipra dhenu sura saṃta hita līnha manuja avatāra /<BR>
      nija icchā nirmita tanu māyā guna go pāra // 192 //<BR>
<BR>
suni sisu rudana parama priya bānī / saṃbhrama cali āī saba rānī //<BR>
haraṣita jahã tahã dhāīṃ dāsī / ānãda magana sakala purabāsī //<BR>
dasaratha putrajanma suni kānā / mānahũ brahmānaṃda samānā //<BR>
parama prema mana pulaka sarīrā / cāhata uṭhata karata mati dhīrā //<BR>
jākara nāma sunata subha hoī / moreṃ gr̥ha āvā prabhu soī //<BR>
paramānaṃda pūri mana rājā / kahā bolāi bajāvahu bājā //<BR>
gura basiṣṭha kahã gaya_u hãkārā / āe dvijana sahita nr̥padvārā //<BR>
anupama bālaka dekhenhi jāī / rūpa rāsi guna kahi na sirāī //<BR>
<BR>
 do.  naṃdīmukha sarādha kari jātakarama saba kīnha /<BR>
      hāṭaka dhenu basana mani nr̥pa bipranha kahã dīnha // 193 //<BR>
<BR>
dhvaja patāka torana pura chāvā / kahi na jāi jehi bhā̃ti banāvā //<BR>
sumanabr̥ṣṭi akāsa teṃ hoī / brahmānaṃda magana saba loī //<BR>
br̥ṃda br̥ṃda mili calīṃ logāī / sahaja saṃgāra kiẽ uṭhi dhāī //<BR>
kanaka kalasa maṃgala dhari thārā / gāvata paiṭhahiṃ bhūpa duārā //<BR>
kari ārati nevachāvari karahīṃ / bāra bāra sisu carananhi parahīṃ //<BR>
māgadha sūta baṃdigana gāyaka / pāvana guna gāvahiṃ raghunāyaka //<BR>
sarbasa dāna dīnha saba kāhū / jehiṃ pāvā rākhā nahiṃ tāhū //<BR>
mr̥gamada caṃdana kuṃkuma kīcā / macī sakala bīthinha bica bīcā //<BR>
<BR>
 do.  gr̥ha gr̥ha bāja badhāva subha pragaṭe suṣamā kaṃda /<BR>
      haraṣavaṃta saba jahã tahã nagara nāri nara br̥ṃda // 194 //<BR>
<BR>
kaikayasutā sumitrā doū / suṃdara suta janamata bhaiṃ oū //<BR>
vaha sukha saṃpati samaya samājā / kahi na saka_i sārada ahirājā //<BR>
avadhapurī soha_i ehi bhā̃tī / prabhuhi milana āī janu rātī //<BR>
dekhi bhānū janu mana sakucānī / tadapi banī saṃdhyā anumānī //<BR>
agara dhūpa bahu janu ãdhiārī / uḷa_i abhīra manahũ arunārī //<BR>
maṃdira mani samūha janu tārā / nr̥pa gr̥ha kalasa so iṃdu udārā //<BR>
bhavana bedadhuni ati mr̥du bānī / janu khaga mūkhara samayã janu sānī //<BR>
kautuka dekhi pataṃga bhulānā / eka māsa teĩ jāta na jānā //<BR>
<BR>
 do.  māsa divasa kara divasa bhā marama na jāna_i koi /<BR>
      ratha sameta rabi thākeu nisā kavana bidhi hoi // 195 //<BR>
<BR>
yaha rahasya kāhū nahiṃ jānā / dina mani cale karata gunagānā //<BR>
dekhi mahotsava sura muni nāgā / cale bhavana baranata nija bhāgā //<BR>
aura_u eka kaha_ũ nija corī / sunu girijā ati dr̥ḷha mati torī //<BR>
kāka bhusuṃḍi saṃga hama doū / manujarūpa jāna_i nahiṃ koū //<BR>
paramānaṃda premasukha phūle / bīthinha phirahiṃ magana mana bhūle //<BR>
yaha subha carita jāna pai soī / kr̥pā rāma kai jāpara hoī //<BR>
tehi avasara jo jehi bidhi āvā / dīnha bhūpa jo jehi mana bhāvā //<BR>
gaja ratha turaga hema go hīrā / dīnhe nr̥pa nānābidhi cīrā //<BR>
<BR>
 do.  mana saṃtoṣe sabanhi ke jahã tahã dehi asīsa /<BR>
      sakala tanaya cira jīvahũ tulasidāsa ke īsa // 196 //<BR>
<BR>
<BR>
kachuka divasa bīte ehi bhā̃tī / jāta na jānia dina aru rātī //<BR>
nāmakarana kara avasaru jānī / bhūpa boli paṭhae muni gyānī //<BR>
kari pūjā bhūpati asa bhāṣā / dharia nāma jo muni guni rākhā //<BR>
inha ke nāma aneka anūpā / maiṃ nr̥pa kahaba svamati anurūpā //<BR>
jo ānaṃda siṃdhu sukharāsī / sīkara teṃ trailoka supāsī //<BR>
so sukha dhāma rāma asa nāmā / akhila loka dāyaka biśrāmā //<BR>
bisva bharana poṣana kara joī / tākara nāma bharata asa hoī //<BR>
jāke sumirana teṃ ripu nāsā / nāma satruhana beda prakāsā //<BR>
<BR>
 do.  lacchana dhāma rāma priya sakala jagata ādhāra /<BR>
      guru basiṣṭa tehi rākhā lachimana nāma udāra // 197 //<BR>
<BR>
dhare nāma gura hr̥dayã bicārī / beda tatva nr̥pa tava suta cārī //<BR>
muni dhana jana sarabasa siva prānā / bāla keli tehiṃ sukha mānā //<BR>
bārehi te nija hita pati jānī / lachimana rāma carana rati mānī //<BR>
bharata satruhana dūna_u bhāī / prabhu sevaka jasi prīti baḷāī //<BR>
syāma gaura suṃdara dou jorī / nirakhahiṃ chabi jananīṃ tr̥na torī //<BR>
cāriu sīla rūpa guna dhāmā / tadapi adhika sukhasāgara rāmā //<BR>
hr̥dayã anugraha iṃdu prakāsā / sūcata kirana manohara hāsā //<BR>
kabahũ uchaṃga kabahũ bara palanā / mātu dulāra_i kahi priya lalanā //<BR>
<BR>
 do.  byāpaka brahma niraṃjana nirguna bigata binoda /<BR>
      so aja prema bhagati basa kausalyā ke goda // 198 //<BR>
<BR>
kāma koṭi chabi syāma sarīrā / nīla kaṃja bārida gaṃbhīrā //<BR>
aruna carana pakaṃja nakha jotī / kamala dalanhi baiṭhe janu motī //<BR>
rekha kulisa dhavaja aṃkura sohe / nūpura dhuni suni muni mana mohe //<BR>
kaṭi kiṃkinī udara traya rekhā / nābhi gabhīra jāna jehi dekhā //<BR>
bhuja bisāla bhūṣana juta bhūrī / hiyã hari nakha ati sobhā rūrī //<BR>
ura manihāra padika kī sobhā / bipra carana dekhata mana lobhā //<BR>
kaṃbu kaṃṭha ati cibuka suhāī / ānana amita madana chabi chāī //<BR>
dui dui dasana adhara arunāre / nāsā tilaka ko baranai pāre //<BR>
suṃdara śravana sucāru kapolā / ati priya madhura totare bolā //<BR>
cikkana kaca kuṃcita gabhuāre / bahu prakāra raci mātu sãvāre //<BR>
pīta jhaguliā tanu pahirāī / jānu pāni bicarani mohi bhāī //<BR>
rūpa sakahiṃ nahiṃ kahi śruti seṣā / so jāna_i sapanehũ jehi dekhā //<BR>
<BR>
 do.  sukha saṃdoha mohapara gyāna girā gotīta /<BR>
      daṃpati parama prema basa kara sisucarita punīta // 199 //<BR>
<BR>
ehi bidhi rāma jagata pitu mātā / kosalapura bāsinha sukhadātā //<BR>
jinha raghunātha carana rati mānī / tinha kī yaha gati pragaṭa bhavānī //<BR>
raghupati bimukha jatana kara korī / kavana saka_i bhava baṃdhana chorī //<BR>
jīva carācara basa kai rākhe / so māyā prabhu soṃ bhaya bhākhe //<BR>
bhr̥kuṭi bilāsa nacāva_i tāhī / asa prabhu chāḷi bhajia kahu kāhī //<BR>
mana krama bacana chāḷi caturāī / bhajata kr̥pā karihahiṃ raghurāī //<BR>
ehi bidhi sisubinoda prabhu kīnhā / sakala nagarabāsinha sukha dīnhā //<BR>
lai uchaṃga kabahũka halarāvai / kabahũ pālaneṃ ghāli jhulāvai //<BR>
<BR>
 do.  prema magana kausalyā nisi dina jāta na jāna /<BR>
      suta saneha basa mātā bālacarita kara gāna // 200 //<BR>
<BR>
eka bāra jananīṃ anhavāe / kari siṃgāra palanā̃ pauḷhāe //<BR>
<BR>
nija kula iṣṭadeva bhagavānā / pūjā hetu kīnha asnānā //<BR>
kari pūjā naibedya caḷhāvā / āpu gaī jahã pāka banāvā //<BR>
bahuri mātu tahavā̃ cali āī / bhojana karata dekha suta jāī //<BR>
gai jananī sisu pahiṃ bhayabhītā / dekhā bāla tahā̃ puni sūtā //<BR>
bahuri āi dekhā suta soī / hr̥dayã kaṃpa mana dhīra na hoī //<BR>
ihā̃ uhā̃ dui bālaka dekhā / matibhrama mora ki āna biseṣā //<BR>
dekhi rāma jananī akulānī / prabhu hãsi dīnha madhura musukānī //<BR>
<BR>
 do.  dekharāvā mātahi nija adabhuta rupa akhaṃḍa /<BR>
       roma roma prati lāge koṭi koṭi brahmaṃḍa // 201 //<BR>
<BR>
aganita rabi sasi siva caturānana / bahu giri sarita siṃdhu mahi kānana //<BR>
kāla karma guna gyāna subhāū / sou dekhā jo sunā na kāū //<BR>
dekhī māyā saba bidhi gāḷhī / ati sabhīta joreṃ kara ṭhāḷhī //<BR>
dekhā jīva nacāva_i jāhī / dekhī bhagati jo chora_i tāhī //<BR>
tana pulakita mukha bacana na āvā / nayana mūdi caranani siru nāvā //<BR>
bisamayavaṃta dekhi mahatārī / bhae bahuri sisurūpa kharārī //<BR>
astuti kari na jāi bhaya mānā / jagata pitā maiṃ suta kari jānā //<BR>
hari janani bahubidhi samujhāī / yaha jani katahũ kahasi sunu māī //<BR>
<BR>
 do.  bāra bāra kausalyā binaya kara_i kara jori //<BR>
      aba jani kabahū̃ byāpai prabhu mohi māyā tori // 202 //<BR>
<BR>
bālacarita hari bahubidhi kīnhā / ati anaṃda dāsanha kahã dīnhā //<BR>
kachuka kāla bīteṃ saba bhāī / baḷe bhae parijana sukhadāī //<BR>
cūḷākarana kīnha guru jāī / bipranha puni dachinā bahu pāī //<BR>
parama manohara carita apārā / karata phirata cāriu sukumārā //<BR>
mana krama bacana agocara joī / dasaratha ajira bicara prabhu soī //<BR>
bhojana karata bola jaba rājā / nahiṃ āvata taji bāla samājā //<BR>
kausalyā jaba bolana jāī / ṭhumaku ṭhumaku prabhu calahiṃ parāī //<BR>
nigama neti siva aṃta na pāvā / tāhi dharai jananī haṭhi dhāvā //<BR>
dhūrasa dhūri bhareṃ tanu āe / bhūpati bihasi goda baiṭhāe //<BR>
<BR>
 do.  bhojana karata capala cita ita uta avasaru pāi /<BR>
      bhāji cale kilakata mukha dadhi odana lapaṭāi // 203 //<BR>
<BR>
bālacarita ati sarala suhāe / sārada seṣa saṃbhu śruti gāe //<BR>
jina kara mana inha sana nahiṃ rātā / te jana baṃcita kie bidhātā //<BR>
bhae kumāra jabahiṃ saba bhrātā / dīnha janeū guru pitu mātā //<BR>
guragr̥hã gae paḷhana raghurāī / alapa kāla bidyā saba āī //<BR>
jākī sahaja svāsa śruti cārī / so hari paḷha yaha kautuka bhārī //<BR>
bidyā binaya nipuna guna sīlā / khelahiṃ khela sakala nr̥palīlā //<BR>
karatala bāna dhanuṣa ati sohā / dekhata rūpa carācara mohā //<BR>
jinha bīthinha biharahiṃ saba bhāī / thakita hohiṃ saba loga lugāī //<BR>
<BR>
 do.   kosalapura bāsī nara nāri br̥ddha aru bāla /<BR>
      prānahu te priya lāgata saba kahũ rāma kr̥pāla // 204 //<BR>
<BR>
baṃdhu sakhā saṃga lehiṃ bolāī / bana mr̥gayā nita khelahiṃ jāī //<BR>
pāvana mr̥ga mārahiṃ jiyã jānī / dina prati nr̥pahi dekhāvahiṃ ānī //<BR>
je mr̥ga rāma bāna ke māre / te tanu taji suraloka sidhāre //<BR>
anuja sakhā sãga bhojana karahīṃ / mātu pitā agyā anusarahīṃ //<BR>
jehi bidhi sukhī hohiṃ pura logā / karahiṃ kr̥pānidhi soi saṃjogā //<BR>
beda purāna sunahiṃ mana lāī / āpu kahahiṃ anujanha samujhāī //<BR>
prātakāla uṭhi kai raghunāthā / mātu pitā guru nāvahiṃ māthā //<BR>
āyasu māgi karahiṃ pura kājā / dekhi carita haraṣa_i mana rājā //<BR>
<BR>
 do.  byāpaka akala anīha aja nirguna nāma na rūpa /<BR>
      bhagata hetu nānā bidhi karata caritra anūpa // 205 //<BR>
<BR>
yaha saba carita kahā maiṃ gāī / āgili kathā sunahu mana lāī //<BR>
bisvāmitra mahāmuni gyānī / basahi bipina subha āśrama jānī //<BR>
jahã japa jagya muni karahī / ati mārīca subāhuhi ḍarahīṃ //<BR>
dekhata jagya nisācara dhāvahi / karahi upadrava muni dukha pāvahiṃ //<BR>
gādhitanaya mana ciṃtā byāpī / hari binu marahi na nisicara pāpī //<BR>
taba munivara mana kīnha bicārā / prabhu avatareu harana mahi bhārā //<BR>
ehũ misa dekhauṃ pada jāī / kari binatī ānau dou bhāī //<BR>
gyāna birāga sakala guna ayanā / so prabhu mai dekhaba bhari nayanā //<BR>
<BR>
 do.  bahubidhi karata manoratha jāta lāgi nahiṃ bāra /<BR>
      kari majjana saraū jala gae bhūpa darabāra // 206 //<BR>
<BR>
muni āgamana sunā jaba rājā / milana gayaū lai bipra samājā //<BR>
kari daṃḍavata munihi sanamānī / nija āsana baiṭhārenhi ānī //<BR>
carana pakhāri kīnhi ati pūjā / mo sama āju dhanya nahiṃ dūjā //<BR>
bibidha bhā̃ti bhojana karavāvā / munivara hr̥dayã haraṣa ati pāvā //<BR>
puni caranani mele suta cārī / rāma dekhi muni deha bisārī //<BR>
bhae magana dekhata mukha sobhā / janu cakora pūrana sasi lobhā //<BR>
taba mana haraṣi bacana kaha rāū / muni asa kr̥pā na kīnhihu kāū //<BR>
kehi kārana āgamana tumhārā / kahahu so karata na lāva_ũ bārā //<BR>
asura samūha satāvahiṃ mohī / mai jācana āya_ũ nr̥pa tohī //<BR>
anuja sameta dehu raghunāthā / nisicara badha maiṃ hoba sanāthā //<BR>
<BR>
 do.  dehu bhūpa mana haraṣita tajahu moha agyāna /<BR>
      dharma sujasa prabhu tumha kauṃ inha kahã ati kalyāna // 207 //<BR>
<BR>
suni rājā ati apriya bānī / hr̥daya kaṃpa mukha duti kumulānī //<BR>
cautheṃpana pāya_ũ suta cārī / bipra bacana nahiṃ kahehu bicārī //<BR>
māgahu bhūmi dhenu dhana kosā / sarbasa deũ āju saharosā //<BR>
deha prāna teṃ priya kachu nāhī / sou muni deũ nimiṣa eka māhī //<BR>
saba suta priya mohi prāna ki nāīṃ / rāma deta nahiṃ bana_i gosāī //<BR>
kahã nisicara ati ghora kaṭhorā / kahã suṃdara suta parama kisorā //<BR>
suni nr̥pa girā prema rasa sānī / hr̥dayã haraṣa mānā muni gyānī //<BR>
taba basiṣṭa bahu nidhi samujhāvā / nr̥pa saṃdeha nāsa kahã pāvā //<BR>
ati ādara dou tanaya bolāe / hr̥dayã lāi bahu bhā̃ti sikhāe //<BR>
mere prāna nātha suta doū / tumha muni pitā āna nahiṃ koū //<BR>
<BR>
 do.  sauṃpe bhūpa riṣihi suta bahu bidhi dei asīsa /<BR>
      jananī bhavana gae prabhu cale nāi pada sīsa // 208(ka) //<BR>
<BR>
<BR>
 so.  puruṣasiṃha dou bīra haraṣi cale muni bhaya harana //<BR>
      kr̥pāsiṃdhu matidhīra akhila bisva kārana karana // 208(kha)<BR>
<BR>
aruna nayana ura bāhu bisālā / nīla jalaja tanu syāma tamālā //<BR>
kaṭi paṭa pīta kaseṃ bara bhāthā / rucira cāpa sāyaka duhũ hāthā //<BR>
syāma gaura suṃdara dou bhāī / bisbāmitra mahānidhi pāī //<BR>
prabhu brahmanyadeva mai jānā / mohi niti pitā tajehu bhagavānā //<BR>
cale jāta muni dīnhi dikhāī / suni tāḷakā krodha kari dhāī //<BR>
ekahiṃ bāna prāna hari līnhā / dīna jāni tehi nija pada dīnhā //<BR>
taba riṣi nija nāthahi jiyã cīnhī / bidyānidhi kahũ bidyā dīnhī //<BR>
jāte lāga na chudhā pipāsā / atulita bala tanu teja prakāsā //<BR>
<BR>
 do.  āyuṣa saba samarpi kai prabhu nija āśrama āni /<BR>
      kaṃda mūla phala bhojana dīnha bhagati hita jāni // 209 //<BR>
<BR>
prāta kahā muni sana raghurāī / nirbhaya jagya karahu tumha jāī //<BR>
homa karana lāge muni jhārī / āpu rahe makha kīṃ rakhavārī //<BR>
suni mārīca nisācara krohī / lai sahāya dhāvā munidrohī //<BR>
binu phara bāna rāma tehi mārā / sata jojana gā sāgara pārā //<BR>
pāvaka sara subāhu puni mārā / anuja nisācara kaṭaku sãghārā //<BR>
māri asura dvija nirmayakārī / astuti karahiṃ deva muni jhārī //<BR>
tahã puni kachuka divasa raghurāyā / rahe kīnhi bipranha para dāyā //<BR>
bhagati hetu bahu kathā purānā / kahe bipra jadyapi prabhu jānā //<BR>
taba muni sādara kahā bujhāī / carita eka prabhu dekhia jāī //<BR>
dhanuṣajagya muni raghukula nāthā / haraṣi cale munibara ke sāthā //<BR>
āśrama eka dīkha maga māhīṃ / khaga mr̥ga jīva jaṃtu tahã nāhīṃ //<BR>
pūchā munihi silā prabhu dekhī / sakala kathā muni kahā biseṣī //<BR>
<BR>
 do.  gautama nāri śrāpa basa upala deha dhari dhīra /<BR>
      carana kamala raja cāhati kr̥pā karahu raghubīra // 210 //<BR>
<BR>
<BR>
 chaṃ.  parasata pada pāvana soka nasāvana pragaṭa bhaī tapapuṃja sahī /<BR>
      dekhata raghunāyaka jana sukha dāyaka sanamukha hoi kara jori rahī //<BR>
      ati prema adhīrā pulaka sarīrā mukha nahiṃ āva_i bacana kahī /<BR>
      atisaya baḷabhāgī carananhi lāgī jugala nayana jaladhāra bahī //<BR>
      dhīraju mana kīnhā prabhu kahũ cīnhā raghupati kr̥pā̃ bhagati pāī /<BR>
      ati nirmala bānīṃ astuti ṭhānī gyānagamya jaya raghurāī //<BR>
      mai nāri apāvana prabhu jaga pāvana rāvana ripu jana sukhadāī /<BR>
      rājīva bilocana bhava bhaya mocana pāhi pāhi saranahiṃ āī //<BR>
      muni śrāpa jo dīnhā ati bhala kīnhā parama anugraha maiṃ mānā /<BR>
      dekheũ bhari locana hari bhavamocana iha_i lābha saṃkara jānā //<BR>
      binatī prabhu morī maiṃ mati bhorī nātha na māga_ũ bara ānā /<BR>
      pada kamala parāgā rasa anurāgā mama mana madhupa karai pānā //<BR>
      jehiṃ pada surasaritā parama punītā pragaṭa bhaī siva sīsa dharī /<BR>
      soi pada paṃkaja jehi pūjata aja mama sira dhareu kr̥pāla harī //<BR>
      ehi bhā̃ti sidhārī gautama nārī bāra bāra hari carana parī /<BR>
      jo ati mana bhāvā so baru pāvā gai patiloka anaṃda bharī //<BR>
<BR>
  do.  asa prabhu dīnabaṃdhu hari kārana rahita dayāla /<BR>
      tulasidāsa saṭha tehi bhaju chāḷi kapaṭa jaṃjāla // 211 //<BR>
<BR>
          māsapārāyaṇa, sātavā̃ viśrāma<BR>
cale rāma lachimana muni saṃgā / gae jahā̃ jaga pāvani gaṃgā //<BR>
gādhisūnu saba kathā sunāī / jehi prakāra surasari mahi āī //<BR>
taba prabhu riṣinha sameta nahāe / bibidha dāna mahidevanhi pāe //<BR>
haraṣi cale muni br̥ṃda sahāyā / begi bideha nagara niarāyā //<BR>
pura ramyatā rāma jaba dekhī / haraṣe anuja sameta biseṣī //<BR>
bāpīṃ kūpa sarita sara nānā / salila sudhāsama mani sopānā //<BR>
guṃjata maṃju matta rasa bhr̥ṃgā / kūjata kala bahubarana bihaṃgā //<BR>
barana barana bikase bana jātā / tribidha samīra sadā sukhadātā //<BR>
<BR>
 do.  sumana bāṭikā bāga bana bipula bihaṃga nivāsa /<BR>
      phūlata phalata supallavata sohata pura cahũ pāsa // 212 //<BR>
<BR>
bana_i na baranata nagara nikāī / jahā̃ jāi mana tahãĩ lobhāī //<BR>
cāru bajāru bicitra ãbārī / manimaya bidhi janu svakara sãvārī //<BR>
dhanika banika bara dhanada samānā / baiṭha sakala bastu lai nānā //<BR>
cauhaṭa suṃdara galīṃ suhāī / saṃtata rahahiṃ sugaṃdha siṃcāī //<BR>
maṃgalamaya maṃdira saba kereṃ / citrita janu ratinātha citereṃ //<BR>
pura nara nāri subhaga suci saṃtā / dharamasīla gyānī gunavaṃtā //<BR>
ati anūpa jahã janaka nivāsū / bithakahiṃ bibudha biloki bilāsū //<BR>
hota cakita cita koṭa bilokī / sakala bhuvana sobhā janu rokī //<BR>
<BR>
 do.  dhavala dhāma mani puraṭa paṭa sughaṭita nānā bhā̃ti /<BR>
      siya nivāsa suṃdara sadana sobhā kimi kahi jāti // 213 //<BR>
<BR>
subhaga dvāra saba kulisa kapāṭā / bhūpa bhīra naṭa māgadha bhāṭā //<BR>
banī bisāla bāji gaja sālā / haya gaya ratha saṃkula saba kālā //<BR>
sūra saciva senapa bahutere / nr̥pagr̥ha sarisa sadana saba kere //<BR>
pura bāhera sara sārita samīpā / utare jahã tahã bipula mahīpā //<BR>
dekhi anūpa eka ãvarāī / saba supāsa saba bhā̃ti suhāī //<BR>
kausika kaheu mora manu mānā / ihā̃ rahia raghubīra sujānā //<BR>
bhalehiṃ nātha kahi kr̥pāniketā / utare tahã munibr̥ṃda sametā //<BR>
bisvāmitra mahāmuni āe / samācāra mithilāpati pāe //<BR>
<BR>
 do.  saṃga saciva suci bhūri bhaṭa bhūsura bara gura gyāti /<BR>
      cale milana munināyakahi mudita rāu ehi bhā̃ti // 214 //<BR>
<BR>
kīnha pranāmu carana dhari māthā / dīnhi asīsa mudita munināthā //<BR>
biprabr̥ṃda saba sādara baṃde / jāni bhāgya baḷa rāu anaṃde //<BR>
kusala prasna kahi bārahiṃ bārā / bisvāmitra nr̥pahi baiṭhārā //<BR>
tehi avasara āe dou bhāī / gae rahe dekhana phulavāī //<BR>
syāma gaura mr̥du bayasa kisorā / locana sukhada bisva cita corā //<BR>
uṭhe sakala jaba raghupati āe / bisvāmitra nikaṭa baiṭhāe //<BR>
bhae saba sukhī dekhi dou bhrātā / bāri bilocana pulakita gātā //<BR>
mūrati madhura manohara dekhī / bhaya_u bidehu bidehu biseṣī //<BR>
<BR>
 do.  prema magana manu jāni nr̥pu kari bibeku dhari dhīra /<BR>
      boleu muni pada nāi siru gadagada girā gabhīra // 215 //<BR>
<BR>
kahahu nātha suṃdara dou bālaka / munikula tilaka ki nr̥pakula pālaka //<BR>
brahma jo nigama neti kahi gāvā / ubhaya beṣa dhari kī soi āvā //<BR>
sahaja birāgarupa manu morā / thakita hota jimi caṃda cakorā //<BR>
tāte prabhu pūcha_ũ satibhāū / kahahu nātha jani karahu durāū //<BR>
inhahi bilokata ati anurāgā / barabasa brahmasukhahi mana tyāgā //<BR>
kaha muni bihasi kahehu nr̥pa nīkā / bacana tumhāra na hoi alīkā //<BR>
e priya sabahi jahā̃ lagi prānī / mana musukāhiṃ rāmu suni bānī //<BR>
raghukula mani dasaratha ke jāe / mama hita lāgi naresa paṭhāe //<BR>
<BR>
 do.  rāmu lakhanu dou baṃdhubara rūpa sīla bala dhāma /<BR>
      makha rākheu sabu sākhi jagu jite asura saṃgrāma // 216 //<BR>
<BR>
<BR>
muni tava carana dekhi kaha rāū / kahi na saka_ũ nija punya prābhāū //<BR>
suṃdara syāma gaura dou bhrātā / ānãdahū ke ānãda dātā //<BR>
inha kai prīti parasapara pāvani / kahi na jāi mana bhāva suhāvani //<BR>
sunahu nātha kaha mudita bidehū / brahma jīva iva sahaja sanehū //<BR>
puni puni prabhuhi citava naranāhū / pulaka gāta ura adhika uchāhū //<BR>
mrunihi prasaṃsi nāi pada sīsū / caleu lavāi nagara avanīsū //<BR>
suṃdara sadanu sukhada saba kālā / tahā̃ bāsu lai dīnha bhuālā //<BR>
kari pūjā saba bidhi sevakāī / gaya_u rāu gr̥ha bidā karāī //<BR>
<BR>
 do.  riṣaya saṃga raghubaṃsa mani kari bhojanu biśrāmu /<BR>
      baiṭhe prabhu bhrātā sahita divasu rahā bhari jāmu // 217 //<BR>
<BR>
lakhana hr̥dayã lālasā biseṣī / jāi janakapura āia dekhī //<BR>
prabhu bhaya bahuri munihi sakucāhīṃ / pragaṭa na kahahiṃ manahiṃ musukāhīṃ //<BR>
rāma anuja mana kī gati jānī / bhagata bachalatā hiṃyã hulasānī //<BR>
parama binīta sakuci musukāī / bole gura anusāsana pāī //<BR>
nātha lakhanu puru dekhana cahahīṃ / prabhu sakoca ḍara pragaṭa na kahahīṃ //<BR>
jauṃ rāura āyasu maiṃ pāvauṃ / nagara dekhāi turata lai āvau //<BR>
suni munīsu kaha bacana saprītī / kasa na rāma tumha rākhahu nītī //<BR>
dharama setu pālaka tumha tātā / prema bibasa sevaka sukhadātā //<BR>
<BR>
 do.  jāi dekhī āvahu nagaru sukha nidhāna dou bhāi /<BR>
      karahu suphala saba ke nayana suṃdara badana dekhāi // 218 //<BR>
<BR>
         māsapārāyaṇa, āṭhavā̃ viśrāma<BR>
         navānhapārāyaṇa, dūsarā viśrāma<BR>
muni pada kamala baṃdi dou bhrātā / cale loka locana sukha dātā //<BR>
bālaka br̥ṃdi dekhi ati sobhā / lage saṃga locana manu lobhā //<BR>
pīta basana parikara kaṭi bhāthā / cāru cāpa sara sohata hāthā //<BR>
tana anuharata sucaṃdana khorī / syāmala gaura manohara jorī //<BR>
kehari kaṃdhara bāhu bisālā / ura ati rucira nāgamani mālā //<BR>
subhaga sona sarasīruha locana / badana mayaṃka tāpatraya mocana //<BR>
kānanhi kanaka phūla chabi dehīṃ / citavata citahi cori janu lehīṃ //<BR>
citavani cāru bhr̥kuṭi bara bā̃kī / tilaka rekhā sobhā janu cā̃kī //<BR>
<BR>
 do.  rucira cautanīṃ subhaga sira mecaka kuṃcita kesa /<BR>
      nakha sikha suṃdara baṃdhu dou sobhā sakala sudesa // 219 //<BR>
<BR>
dekhana nagaru bhūpasuta āe / samācāra purabāsinha pāe //<BR>
dhāe dhāma kāma saba tyāgī / manahu raṃka nidhi lūṭana lāgī //<BR>
nirakhi sahaja suṃdara dou bhāī / hohiṃ sukhī locana phala pāī //<BR>
jubatīṃ bhavana jharokhanhi lāgīṃ / nirakhahiṃ rāma rūpa anurāgīṃ //<BR>
kahahiṃ parasapara bacana saprītī / sakhi inha koṭi kāma chabi jītī //<BR>
sura nara asura nāga muni māhīṃ / sobhā asi kahũ suniati nāhīṃ //<BR>
biṣnu cāri bhuja bighi mukha cārī / bikaṭa beṣa mukha paṃca purārī //<BR>
apara deu asa kou na āhī / yaha chabi sakhi paṭataria jāhī //<BR>
<BR>
 do.  baya kisora suṣamā sadana syāma gaura sukha ghāma  /<BR>
      aṃga aṃga para vāriahiṃ koṭi koṭi sata kāma // 220 //<BR>
<BR>
kahahu sakhī asa ko tanudhārī / jo na moha yaha rūpa nihārī //<BR>
kou saprema bolī mr̥du bānī / jo maiṃ sunā so sunahu sayānī //<BR>
e doū dasaratha ke ḍhoṭā / bāla marālanhi ke kala joṭā //<BR>
muni kausika makha ke rakhavāre / jinha rana ajira nisācara māre //<BR>
syāma gāta kala kaṃja bilocana / jo mārīca subhuja madu mocana //<BR>
kausalyā suta so sukha khānī / nāmu rāmu dhanu sāyaka pānī //<BR>
gaura kisora beṣu bara kācheṃ / kara sara cāpa rāma ke pācheṃ //<BR>
lachimanu nāmu rāma laghu bhrātā / sunu sakhi tāsu sumitrā mātā //<BR>
<BR>
 do.  biprakāju kari baṃdhu dou maga munibadhū udhāri /<BR>
      āe dekhana cāpamakha suni haraṣīṃ saba nāri // 221 //<BR>
<BR>
dekhi rāma chabi kou eka kahaī / jogu jānakihi yaha baru ahaī //<BR>
jau sakhi inhahi dekha naranāhū / pana parihari haṭhi kara_i bibāhū //<BR>
kou kaha e bhūpati pahicāne / muni sameta sādara sanamāne //<BR>
sakhi paraṃtu panu rāu na tajaī / bidhi basa haṭhi abibekahi bhajaī //<BR>
kou kaha jauṃ bhala aha_i bidhātā / saba kahã sunia ucita phaladātā //<BR>
tau jānakihi milihi baru ehū / nāhina āli ihā̃ saṃdehū //<BR>
jau bidhi basa asa banai sãjogū / tau kr̥takr̥tya hoi saba logū //<BR>
sakhi hamareṃ ārati ati tāteṃ / kabahũka e āvahiṃ ehi nāteṃ //<BR>
<BR>
 do.  nāhiṃ ta hama kahũ sunahu sakhi inha kara darasanu dūri /<BR>
      yaha saṃghaṭu taba hoi jaba punya purākr̥ta bhūri // 222 //<BR>
<BR>
bolī apara kahehu sakhi nīkā / ehiṃ biāha ati hita sabahīṃ kā //<BR>
kou kaha saṃkara cāpa kaṭhorā / e syāmala mr̥dugāta kisorā //<BR>
sabu asamaṃjasa aha_i sayānī / yaha suni apara kaha_i mr̥du bānī //<BR>
sakhi inha kahã kou kou asa kahahīṃ / baḷa prabhāu dekhata laghu ahahīṃ //<BR>
parasi jāsu pada paṃkaja dhūrī / tarī ahalyā kr̥ta agha bhūrī //<BR>
so ki rahihi binu sivadhanu toreṃ / yaha pratīti pariharia na bhoreṃ //<BR>
jehiṃ biraṃci raci sīya sãvārī / tehiṃ syāmala baru raceu bicārī //<BR>
tāsu bacana suni saba haraṣānīṃ / aisei hou kahahiṃ mudu bānī //<BR>
<BR>
  do.  hiyã haraṣahiṃ baraṣahiṃ sumana sumukhi sulocani br̥ṃda /<BR>
        jāhiṃ jahā̃ jahã baṃdhu dou tahã tahã paramānaṃda // 223 //<BR>
<BR>
pura pūraba disi ge dou bhāī / jahã dhanumakha hita bhūmi banāī //<BR>
ati bistāra cāru gaca ḍhārī / bimala bedikā rucira sãvārī //<BR>
cahũ disi kaṃcana maṃca bisālā / race jahā̃ beṭhahiṃ mahipālā //<BR>
tehi pācheṃ samīpa cahũ pāsā / apara maṃca maṃḍalī bilāsā //<BR>
kachuka ū̃ci saba bhā̃ti suhāī / baiṭhahiṃ nagara loga jahã jāī //<BR>
tinha ke nikaṭa bisāla suhāe / dhavala dhāma bahubarana banāe //<BR>
jahã baiṃṭhaiṃ dekhahiṃ saba nārī / jathā jogu nija kula anuhārī //<BR>
pura bālaka kahi kahi mr̥du bacanā / sādara prabhuhi dekhāvahiṃ racanā //<BR>
<BR>
 do.  saba sisu ehi misa premabasa parasi manohara gāta /<BR>
      tana pulakahiṃ ati haraṣu hiyã dekhi dekhi dou bhrāta // 224 //<BR>
<BR>
sisu saba rāma premabasa jāne / prīti sameta niketa bakhāne //<BR>
nija nija ruci saba leṃhiṃ bolāī / sahita saneha jāhiṃ dou bhāī //<BR>
rāma dekhāvahiṃ anujahi racanā / kahi mr̥du madhura manohara bacanā //<BR>
lava nimeṣa mahã bhuvana nikāyā / raca_i jāsu anusāsana māyā //<BR>
bhagati hetu soi dīnadayālā / citavata cakita dhanuṣa makhasālā //<BR>
kautuka dekhi cale guru pāhīṃ / jāni bilaṃbu trāsa mana māhīṃ //<BR>
jāsu trāsa ḍara kahũ ḍara hoī / bhajana prabhāu dekhāvata soī //<BR>
kahi bāteṃ mr̥du madhura suhāīṃ / kie bidā bālaka bariāī //<BR>
<BR>
 do.  sabhaya saprema binīta ati sakuca sahita dou bhāi /<BR>
      gura pada paṃkaja nāi sira baiṭhe āyasu pāi // 225 //<BR>
<BR>
nisi prabesa muni āyasu dīnhā / sabahīṃ saṃdhyābaṃdanu kīnhā //<BR>
kahata kathā itihāsa purānī / rucira rajani juga jāma sirānī //<BR>
munibara sayana kīnhi taba jāī / lage carana cāpana dou bhāī //<BR>
jinha ke carana saroruha lāgī / karata bibidha japa joga birāgī //<BR>
tei dou baṃdhu prema janu jīte / gura pada kamala paloṭata prīte //<BR>
bārabāra muni agyā dīnhī / raghubara jāi sayana taba kīnhī //<BR>
cāpata carana lakhanu ura lāẽ / sabhaya saprema parama sacu pāẽ //<BR>
puni puni prabhu kaha sovahu tātā / pauḷhe dhari ura pada jalajātā //<BR>
<BR>
 do.  uṭhe lakhana nisi bigata suni arunasikhā dhuni kāna //<BR>
      gura teṃ pahilehiṃ jagatapati jāge rāmu sujāna // 226 //<BR>
<BR>
sakala sauca kari jāi nahāe / nitya nibāhi munihi sira nāe //<BR>
samaya jāni gura āyasu pāī / lena prasūna cale dou bhāī //<BR>
bhūpa bāgu bara dekheu jāī / jahã basaṃta ritu rahī lobhāī //<BR>
lāge biṭapa manohara nānā / barana barana bara beli bitānā //<BR>
nava pallava phala sumāna suhāe / nija saṃpati sura rūkha lajāe //<BR>
cātaka kokila kīra cakorā / kūjata bihaga naṭata kala morā //<BR>
madhya bāga saru soha suhāvā / mani sopāna bicitra banāvā //<BR>
bimala salilu sarasija bahuraṃgā / jalakhaga kūjata guṃjata bhr̥ṃgā //<BR>
<BR>
 do.  bāgu taḷāgu biloki prabhu haraṣe baṃdhu sameta /<BR>
      parama ramya ārāmu yahu jo rāmahi sukha deta // 227 //<BR>
<BR>
cahũ disi cita_i pū̃chi māligana / lage lena dala phūla mudita mana //<BR>
tehi avasara sītā tahã āī / girijā pūjana janani paṭhāī //<BR>
saṃga sakhīṃ saba subhaga sayānī / gāvahiṃ gīta manohara bānī //<BR>
sara samīpa girijā gr̥ha sohā / barani na jāi dekhi manu mohā //<BR>
majjanu kari sara sakhinha sametā / gaī mudita mana gauri niketā //<BR>
pūjā kīnhi adhika anurāgā / nija anurūpa subhaga baru māgā //<BR>
eka sakhī siya saṃgu bihāī / gaī rahī dekhana phulavāī //<BR>
tehi dou baṃdhu biloke jāī / prema bibasa sītā pahiṃ āī //<BR>
<BR>
 do.  tāsu dasā dekhi sakhinha pulaka gāta jalu naina /<BR>
      kahu kāranu nija haraṣa kara pūchahi saba mr̥du baina // 228 //<BR>
<BR>
dekhana bāgu kuãra dui āe / baya kisora saba bhā̃ti suhāe //<BR>
syāma gaura kimi kahauṃ bakhānī / girā anayana nayana binu bānī //<BR>
suni haraṣī̃ saba sakhīṃ sayānī / siya hiyã ati utakaṃṭhā jānī //<BR>
eka kaha_i nr̥pasuta tei ālī / sune je muni sãga āe kālī //<BR>
jinha nija rūpa mohanī ḍārī / kīnha svabasa nagara nara nārī //<BR>
baranata chabi jahã tahã saba logū / avasi dekhiahiṃ dekhana jogū //<BR>
tāsu vacana ati siyahi suhāne / darasa lāgi locana akulāne //<BR>
calī agra kari priya sakhi soī / prīti purātana lakha_i na koī //<BR>
<BR>
 do.  sumiri sīya nārada bacana upajī prīti punīta //<BR>
      cakita bilokati sakala disi janu sisu mr̥gī sabhīta // 229 //<BR>
<BR>
kaṃkana kiṃkini nūpura dhuni suni / kahata lakhana sana rāmu hr̥dayã guni //<BR>
mānahũ madana duṃdubhī dīnhī // manasā bisva bijaya kahã kīnhī //<BR>
asa kahi phiri citae tehi orā / siya mukha sasi bhae nayana cakorā //<BR>
bhae bilocana cāru acaṃcala / manahũ sakuci nimi taje digaṃcala //<BR>
dekhi sīya sobhā sukhu pāvā / hr̥dayã sarāhata bacanu na āvā //<BR>
janu biraṃci saba nija nipunāī / biraci bisva kahã pragaṭi dekhāī //<BR>
suṃdaratā kahũ suṃdara karaī / chabigr̥hã dīpasikhā janu baraī //<BR>
saba upamā kabi rahe juṭhārī / kehiṃ paṭatarauṃ bidehakumārī //<BR>
<BR>
 do.  siya sobhā hiyã barani prabhu āpani dasā bicāri /<BR>
      bole suci mana anuja sana bacana samaya anuhāri // 230 //<BR>
<BR>
tāta janakatanayā yaha soī / dhanuṣajagya jehi kārana hoī //<BR>
pūjana gauri sakhīṃ lai āī / karata prakāsu phira_i phulavāī //<BR>
jāsu biloki alokika sobhā / sahaja punīta mora manu chobhā //<BR>
so sabu kārana jāna bidhātā / pharakahiṃ subhada aṃga sunu bhrātā //<BR>
raghubaṃsinha kara sahaja subhāū / manu kupaṃtha pagu dhara_i na kāū //<BR>
mohi atisaya pratīti mana kerī / jehiṃ sapanehũ paranāri na herī //<BR>
jinha kai lahahiṃ na ripu rana pīṭhī / nahiṃ pāvahiṃ paratiya manu ḍīṭhī //<BR>
maṃgana lahahi na jinha kai nāhīṃ / te narabara thore jaga māhīṃ //<BR>
<BR>
 do.  karata batakahi anuja sana mana siya rūpa lobhāna /<BR>
      mukha saroja makaraṃda chabi kara_i madhupa iva pāna // 231 //<BR>
<BR>
citavahi cakita cahū̃ disi sītā / kahã gae nr̥pakisora manu ciṃtā //<BR>
jahã biloka mr̥ga sāvaka nainī / janu tahã barisa kamala sita śrenī //<BR>
latā oṭa taba sakhinha lakhāe / syāmala gaura kisora suhāe //<BR>
dekhi rūpa locana lalacāne / haraṣe janu nija nidhi pahicāne //<BR>
thake nayana raghupati chabi dekheṃ / palakanhihū̃ pariharīṃ nimeṣeṃ //<BR>
adhika sanehã deha bhai bhorī / sarada sasihi janu citava cakorī //<BR>
locana maga rāmahi ura ānī / dīnhe palaka kapāṭa sayānī //<BR>
jaba siya sakhinha premabasa jānī / kahi na sakahiṃ kachu mana sakucānī //<BR>
<BR>
 do.  latābhavana teṃ pragaṭa bhe tehi avasara dou bhāi /<BR>
      nikase janu juga bimala bidhu jalada paṭala bilagāi // 232 //<BR>
<BR>
sobhā sīvã subhaga dou bīrā / nīla pīta jalajābha sarīrā //<BR>
morapaṃkha sira sohata nīke / guccha bīca bica kusuma kalī ke //<BR>
bhāla tilaka śramabiṃdu suhāe / śravana subhaga bhūṣana chabi chāe //<BR>
bikaṭa bhr̥kuṭi kaca ghūgharavāre / nava saroja locana ratanāre //<BR>
cāru cibuka nāsikā kapolā / hāsa bilāsa leta manu molā //<BR>
mukhachabi kahi na jāi mohi pāhīṃ / jo biloki bahu kāma lajāhīṃ //<BR>
ura mani māla kaṃbu kala gīvā / kāma kalabha kara bhuja balasīṃvā //<BR>
sumana sameta bāma kara donā / sāvãra kuãra sakhī suṭhi lonā //<BR>
<BR>
 do.  kehari kaṭi paṭa pīta dhara suṣamā sīla nidhāna /<BR>
      dekhi bhānukulabhūṣanahi bisarā sakhinha apāna // 233 //<BR>
<BR>
dhari dhīraju eka āli sayānī / sītā sana bolī gahi pānī //<BR>
bahuri gauri kara dhyāna karehū / bhūpakisora dekhi kina lehū //<BR>
sakuci sīyã taba nayana ughāre / sanamukha dou raghusiṃgha nihāre //<BR>
nakha sikha dekhi rāma kai sobhā / sumiri pitā panu manu ati chobhā //<BR>
parabasa sakhinha lakhī jaba sītā / bhaya_u gaharu saba kahahi sabhītā //<BR>
puni āuba ehi beriā̃ kālī / asa kahi mana bihasī eka ālī //<BR>
gūḷha girā suni siya sakucānī / bhaya_u bilaṃbu mātu bhaya mānī //<BR>
dhari baḷi dhīra rāmu ura āne / phiri apanapa_u pitubasa jāne //<BR>
<BR>
 do.  dekhana misa mr̥ga bihaga taru phira_i bahori bahori /<BR>
      nirakhi nirakhi raghubīra chabi bāḷha_i prīti na thori // 234 //<BR>
<BR>
jāni kaṭhina sivacāpa bisūrati / calī rākhi ura syāmala mūrati //<BR>
prabhu jaba jāta jānakī jānī / sukha saneha sobhā guna khānī //<BR>
parama premamaya mr̥du masi kīnhī / cāru cita bhītīṃ likha līnhī //<BR>
gaī bhavānī bhavana bahorī / baṃdi carana bolī kara jorī //<BR>
jaya jaya giribararāja kisorī / jaya mahesa mukha caṃda cakorī //<BR>
jaya gaja badana ṣaḷānana mātā / jagata janani dāmini duti gātā //<BR>
nahiṃ tava ādi madhya avasānā / amita prabhāu bedu nahiṃ jānā //<BR>
bhava bhava bibhava parābhava kārini / bisva bimohani svabasa bihārini //<BR>
<BR>
 do.  patidevatā sutīya mahũ mātu prathama tava rekha /<BR>
      mahimā amita na sakahiṃ kahi sahasa sāradā seṣa // 235 //<BR>
<BR>
<BR>
sevata tohi sulabha phala cārī / baradāyanī purāri piārī //<BR>
debi pūji pada kamala tumhāre / sura nara muni saba hohiṃ sukhāre //<BR>
mora manorathu jānahu nīkeṃ / basahu sadā ura pura sabahī keṃ //<BR>
kīnheũ pragaṭa na kārana tehīṃ / asa kahi carana gahe baidehīṃ //<BR>
binaya prema basa bhaī bhavānī / khasī māla mūrati musukānī //<BR>
sādara siyã prasādu sira dhareū / bolī gauri haraṣu hiyã bhareū //<BR>
sunu siya satya asīsa hamārī / pūjihi mana kāmanā tumhārī //<BR>
nārada bacana sadā suci sācā / so baru milihi jāhiṃ manu rācā //<BR>
<BR>
 chaṃ.  manu jāhiṃ rāceu milihi so baru sahaja suṃdara sā̃varo /<BR>
      karunā nidhāna sujāna sīlu sanehu jānata rāvaro //<BR>
      ehi bhā̃ti gauri asīsa suni siya sahita hiyã haraṣīṃ alī /<BR>
      tulasī bhavānihi pūji puni puni mudita mana maṃdira calī //<BR>
<BR>
 so.  jāni gauri anukūla siya hiya haraṣu na jāi kahi /<BR>
      maṃjula maṃgala mūla bāma aṃga pharakana lage // 236 //<BR>
<BR>
hr̥dayã sarāhata sīya lonāī / gura samīpa gavane dou bhāī //<BR>
rāma kahā sabu kausika pāhīṃ / sarala subhāu chuata chala nāhīṃ //<BR>
sumana pāi muni pūjā kīnhī / puni asīsa duhu bhāinha dīnhī //<BR>
suphala manoratha hohũ tumhāre / rāmu lakhanu suni bhae sukhāre //<BR>
kari bhojanu munibara bigyānī / lage kahana kachu kathā purānī //<BR>
bigata divasu guru āyasu pāī / saṃdhyā karana cale dou bhāī //<BR>
prācī disi sasi uya_u suhāvā / siya mukha sarisa dekhi sukhu pāvā //<BR>
bahuri bicāru kīnha mana māhīṃ / sīya badana sama himakara nāhīṃ //<BR>
<BR>
  do.  janamu siṃdhu puni baṃdhu biṣu dina malīna sakalaṃka /<BR>
       siya mukha samatā pāva kimi caṃdu bāpuro raṃka // 237 //<BR>
<BR>
ghaṭa_i baḷha_i birahani dukhadāī / grasa_i rāhu nija saṃdhihiṃ pāī //<BR>
koka sikaprada paṃkaja drohī / avaguna bahuta caṃdramā tohī //<BR>
baidehī mukha paṭatara dīnhe / hoi doṣa baḷa anucita kīnhe //<BR>
siya mukha chabi bidhu byāja bakhānī / guru pahiṃ cale nisā baḷi jānī //<BR>
kari muni carana saroja pranāmā / āyasu pāi kīnha biśrāmā //<BR>
bigata nisā raghunāyaka jāge / baṃdhu biloki kahana asa lāge //<BR>
uda_u aruna avalokahu tātā / paṃkaja koka loka sukhadātā //<BR>
bole lakhanu jori juga pānī / prabhu prabhāu sūcaka mr̥du bānī //<BR>
<BR>
 do.  arunodayã sakuce kumuda uḍagana joti malīna /<BR>
      jimi tumhāra āgamana suni bhae nr̥pati balahīna // 238 //<BR>
<BR>
nr̥pa saba nakhata karahiṃ ujiārī / ṭāri na sakahiṃ cāpa tama bhārī //<BR>
kamala koka madhukara khaga nānā / haraṣe sakala nisā avasānā //<BR>
aisehiṃ prabhu saba bhagata tumhāre / hoihahiṃ ṭūṭeṃ dhanuṣa sukhāre //<BR>
uya_u bhānu binu śrama tama nāsā / dure nakhata jaga teju prakāsā //<BR>
rabi nija udaya byāja raghurāyā / prabhu pratāpu saba nr̥panha dikhāyā //<BR>
tava bhuja bala mahimā udaghāṭī / pragaṭī dhanu bighaṭana paripāṭī //<BR>
baṃdhu bacana suni prabhu musukāne / hoi suci sahaja punīta nahāne //<BR>
nityakriyā kari guru pahiṃ āe / carana saroja subhaga sira nāe //<BR>
satānaṃdu taba janaka bolāe / kausika muni pahiṃ turata paṭhāe //<BR>
janaka binaya tinha āi sunāī / haraṣe boli lie dou bhāī //<BR>
<BR>
 do.  satānaṃda”pada baṃdi prabhu baiṭhe gura pahiṃ jāi /<BR>
      calahu tāta muni kaheu taba paṭhavā janaka bolāi // 239 //<BR>
<BR>
sīya svayaṃbaru dekhia jāī / īsu kāhi dhauṃ dei baḷāī //<BR>
lakhana kahā jasa bhājanu soī / nātha kr̥pā tava jāpara hoī //<BR>
haraṣe muni saba suni bara bānī / dīnhi asīsa sabahiṃ sukhu mānī //<BR>
puni munibr̥ṃda sameta kr̥pālā / dekhana cale dhanuṣamakha sālā //<BR>
raṃgabhūmi āe dou bhāī / asi sudhi saba purabāsinha pāī //<BR>
cale sakala gr̥ha kāja bisārī / bāla jubāna jaraṭha nara nārī //<BR>
dekhī janaka bhīra bhai bhārī / suci sevaka saba lie hãkārī //<BR>
turata sakala loganha pahiṃ jāhū / āsana ucita dehū saba kāhū //<BR>
<BR>
 do.  kahi mr̥du bacana binīta tinha baiṭhāre nara nāri /<BR>
      uttama madhyama nīca laghu nija nija thala anuhāri // 240 //<BR>
<BR>
rājakuãra tehi avasara āe / manahũ manoharatā tana chāe //<BR>
guna sāgara nāgara bara bīrā / suṃdara syāmala gaura sarīrā //<BR>
rāja samāja birājata rūre / uḍagana mahũ janu juga bidhu pūre //<BR>
jinha keṃ rahī bhāvanā jaisī / prabhu mūrati tinha dekhī taisī //<BR>
dekhahiṃ rūpa mahā ranadhīrā / manahũ bīra rasu dhareṃ sarīrā //<BR>
ḍare kuṭila nr̥pa prabhuhi nihārī / manahũ bhayānaka mūrati bhārī //<BR>
rahe asura chala chonipa beṣā / tinha prabhu pragaṭa kālasama dekhā //<BR>
purabāsinha dekhe dou bhāī / narabhūṣana locana sukhadāī //<BR>
<BR>
 do.  nāri bilokahiṃ haraṣi hiyã nija nija ruci anurūpa /<BR>
      janu sohata siṃgāra dhari mūrati parama anūpa // 241 //<BR>
<BR>
biduṣanha prabhu birāṭamaya dīsā / bahu mukha kara paga locana sīsā //<BR>
janaka jāti avalokahiṃ kaisaiṃ / sajana sage priya lāgahiṃ jaiseṃ //<BR>
sahita bideha bilokahiṃ rānī / sisu sama prīti na jāti bakhānī //<BR>
joginha parama tatvamaya bhāsā / sāṃta suddha sama sahaja prakāsā //<BR>
haribhagatanha dekhe dou bhrātā / iṣṭadeva iva saba sukha dātā //<BR>
rāmahi citava bhāyã jehi sīyā / so sanehu sukhu nahiṃ kathanīyā //<BR>
ura anubhavati na kahi saka soū / kavana prakāra kahai kabi koū //<BR>
ehi bidhi rahā jāhi jasa bhāū / tehiṃ tasa dekheu kosalarāū //<BR>
<BR>
 do.  rājata rāja samāja mahũ kosalarāja kisora /<BR>
 suṃdara syāmala gaura tana bisva bilocana cora // 242 //<BR>
<BR>
sahaja manohara mūrati doū / koṭi kāma upamā laghu soū //<BR>
sarada caṃda niṃdaka mukha nīke / nīraja nayana bhāvate jī ke //<BR>
citavata cāru māra manu haranī / bhāvati hr̥daya jāti nahīṃ baranī //<BR>
kala kapola śruti kuṃḍala lolā / cibuka adhara suṃdara mr̥du bolā //<BR>
kumudabaṃdhu kara niṃdaka hā̃sā / bhr̥kuṭī bikaṭa manohara nāsā //<BR>
bhāla bisāla tilaka jhalakāhīṃ / kaca biloki ali avali lajāhīṃ //<BR>
pīta cautanīṃ siranhi suhāī / kusuma kalīṃ bica bīca banāīṃ //<BR>
rekheṃ rucira kaṃbu kala gīvā̃ / janu tribhuvana suṣamā kī sīvā̃ //<BR>
<BR>
  do.  kuṃjara mani kaṃṭhā kalita uranhi tulasikā māla /<BR>
       br̥ṣabha kaṃdha kehari ṭhavani bala nidhi bāhu bisāla // 243 //<BR>
<BR>
kaṭi tūnīra pīta paṭa bā̃dhe / kara sara dhanuṣa bāma bara kā̃dhe //<BR>
pīta jagya upabīta suhāe / nakha sikha maṃju mahāchabi chāe //<BR>
dekhi loga saba bhae sukhāre / ekaṭaka locana calata na tāre //<BR>
haraṣe janaku dekhi dou bhāī / muni pada kamala gahe taba jāī //<BR>
kari binatī nija kathā sunāī / raṃga avani saba munihi dekhāī //<BR>
jahã jahã jāhi kuãra bara doū / tahã tahã cakita citava sabu koū //<BR>
nija nija rukha rāmahi sabu dekhā / kou na jāna kachu maramu biseṣā //<BR>
bhali racanā muni nr̥pa sana kaheū / rājā̃ mudita mahāsukha laheū //<BR>
<BR>
 do.  saba maṃcanha te maṃcu eka suṃdara bisada bisāla /<BR>
      muni sameta dou baṃdhu tahã baiṭhāre mahipāla // 244 //<BR>
<BR>
 prabhuhi dekhi saba nr̥pa hĩyã hāre / janu rākesa udaya bhaẽ tāre //<BR>
asi pratīti saba ke mana māhīṃ / rāma cāpa toraba saka nāhīṃ //<BR>
binu bhaṃjehũ bhava dhanuṣu bisālā / melihi sīya rāma ura mālā //<BR>
asa bicāri gavanahu ghara bhāī / jasu pratāpu balu teju gavā̃ī //<BR>
bihase apara bhūpa suni bānī / je abibeka aṃdha abhimānī //<BR>
torehũ dhanuṣu byāhu avagāhā / binu toreṃ ko kuãri biāhā //<BR>
eka bāra kāla_u kina hoū / siya hita samara jitaba hama soū //<BR>
yaha suni avara mahipa musakāne / dharamasīla haribhagata sayāne //<BR>
<BR>
 so.  sīya biāhabi rāma garaba dūri kari nr̥panha ke //<BR>
      jīti ko saka saṃgrāma dasaratha ke rana bā̃kure // 245 //<BR>
<BR>
byartha marahu jani gāla bajāī / mana modakanhi ki bhūkha butāī //<BR>
sikha hamāri suni parama punītā / jagadaṃbā jānahu jiyã sītā //<BR>
jagata pitā raghupatihi bicārī / bhari locana chabi lehu nihārī //<BR>
suṃdara sukhada sakala guna rāsī / e dou baṃdhu saṃbhu ura bāsī //<BR>
sudhā samudra samīpa bihāī / mr̥gajalu nirakhi marahu kata dhāī //<BR>
karahu jāi jā kahũ joī bhāvā / hama tau āju janama phalu pāvā //<BR>
asa kahi bhale bhūpa anurāge / rūpa anūpa bilokana lāge //<BR>
dekhahiṃ sura nabha caḷhe bimānā / baraṣahiṃ sumana karahiṃ kala gānā //<BR>
<BR>
 do.  jāni suavasaru sīya taba paṭhaī janaka bolāī /<BR>
      catura sakhīṃ suṃdara sakala sādara calīṃ lavāīṃ // 246 //<BR>
<BR>
siya sobhā nahiṃ jāi bakhānī / jagadaṃbikā rūpa guna khānī //<BR>
upamā sakala mohi laghu lāgīṃ / prākr̥ta nāri aṃga anurāgīṃ //<BR>
siya barania tei upamā deī / kukabi kahāi ajasu ko leī //<BR>
jau paṭataria tīya sama sīyā / jaga asi jubati kahā̃ kamanīyā //<BR>
girā mukhara tana aradha bhavānī / rati ati dukhita atanu pati jānī //<BR>
biṣa bārunī baṃdhu priya jehī / kahia ramāsama kimi baidehī //<BR>
jau chabi sudhā payonidhi hoī / parama rūpamaya kacchapa soī //<BR>
sobhā raju maṃdaru siṃgārū / mathai pāni paṃkaja nija mārū //<BR>
<BR>
 do.  ehi bidhi upajai lacchi jaba suṃdaratā sukha mūla /<BR>
      tadapi sakoca sameta kabi kahahiṃ sīya samatūla // 247 //<BR>
<BR>
caliṃ saṃga lai sakhīṃ sayānī / gāvata gīta manohara bānī //<BR>
soha navala tanu suṃdara sārī / jagata janani atulita chabi bhārī //<BR>
bhūṣana sakala sudesa suhāe / aṃga aṃga raci sakhinha banāe //<BR>
raṃgabhūmi jaba siya pagu dhārī / dekhi rūpa mohe nara nārī //<BR>
haraṣi suranha duṃdubhīṃ bajāī / baraṣi prasūna apacharā gāī //<BR>
pāni saroja soha jayamālā / avacaṭa citae sakala bhuālā //<BR>
sīya cakita cita rāmahi cāhā / bhae mohabasa saba naranāhā //<BR>
muni samīpa dekhe dou bhāī / lage lalaki locana nidhi pāī //<BR>
<BR>
 do.  gurajana lāja samāju baḷa dekhi sīya sakucāni //<BR>
      lāgi bilokana sakhinha tana raghubīrahi ura āni // 248 //<BR>
<BR>
rāma rūpu aru siya chabi dekheṃ / nara nārinha pariharīṃ nimeṣeṃ //<BR>
socahiṃ sakala kahata sakucāhīṃ / bidhi sana binaya karahiṃ mana māhīṃ //<BR>
haru bidhi begi janaka jaḷatāī / mati hamāri asi dehi suhāī //<BR>
binu bicāra panu taji naranāhu / sīya rāma kara karai bibāhū //<BR>
jaga bhala kahahi bhāva saba kāhū / haṭha kīnhe aṃtahũ ura dāhū //<BR>
ehiṃ lālasā̃ magana saba logū / baru sā̃varo jānakī jogū //<BR>
taba baṃdījana janaka baulāe / biridāvalī kahata cali āe //<BR>
kaha nr̥pa jāi kahahu pana morā / cale bhāṭa hiyã haraṣu na thorā //<BR>
<BR>
 do.  bole baṃdī bacana bara sunahu sakala mahipāla /<BR>
      pana bideha kara kahahiṃ hama bhujā uṭhāi bisāla // 249 //<BR>
<BR>
nr̥pa bhujabala bidhu sivadhanu rāhū / garua kaṭhora bidita saba kāhū //<BR>
rāvanu bānu mahābhaṭa bhāre / dekhi sarāsana gavãhiṃ sidhāre //<BR>
soi purāri kodaṃḍu kaṭhorā / rāja samāja āju joi torā //<BR>
tribhuvana jaya sameta baidehī // binahiṃ bicāra bara_i haṭhi tehī //<BR>
suni pana sakala bhūpa abhilāṣe / bhaṭamānī atisaya mana mākhe //<BR>
parikara bā̃dhi uṭhe akulāī / cale iṣṭadevanha sira nāī //<BR>
tamaki tāki taki sivadhanu dharahīṃ / uṭha_i na koṭi bhā̃ti balu karahīṃ //<BR>
jinha ke kachu bicāru mana māhīṃ / cāpa samīpa mahīpa na jāhīṃ //<BR>
<BR>
  do.  tamaki dharahiṃ dhanu mūḷha nr̥pa uṭha_i na calahiṃ lajāi /<BR>
      manahũ pāi bhaṭa bāhubalu adhiku adhiku garuāi // 250 //<BR>
<BR>
bhūpa sahasa dasa ekahi bārā / lage uṭhāvana ṭara_i na ṭārā //<BR>
ḍaga_i na saṃbhu sarāsana kaiseṃ / kāmī bacana satī manu jaiseṃ //<BR>
saba nr̥pa bhae jogu upahāsī / jaiseṃ binu birāga saṃnyāsī //<BR>
kīrati bijaya bīratā bhārī / cale cāpa kara barabasa hārī //<BR>
śrīhata bhae hāri hiyã rājā / baiṭhe nija nija jāi samājā //<BR>
nr̥panha biloki janaku akulāne / bole bacana roṣa janu sāne //<BR>
dīpa dīpa ke bhūpati nānā / āe suni hama jo panu ṭhānā //<BR>
deva danuja dhari manuja sarīrā / bipula bīra āe ranadhīrā //<BR>
<BR>
 do.  kuãri manohara bijaya baḷi kīrati ati kamanīya /<BR>
      pāvanihāra biraṃci janu raceu na dhanu damanīya // 251 //<BR>
<BR>
kahahu kāhi yahu lābhu na bhāvā / kāhũ na saṃkara cāpa caḷhāvā //<BR>
raha_u caḷhāuba toraba bhāī / tilu bhari bhūmi na sake chaḷāī //<BR>
aba jani kou mākhai bhaṭa mānī / bīra bihīna mahī maiṃ jānī //<BR>
tajahu āsa nija nija gr̥ha jāhū / likhā na bidhi baidehi bibāhū //<BR>
sukr̥ta jāi jauṃ panu pariharaū̃ / kuãri kuāri raha_u kā karaū̃ //<BR>
jo janateũ binu bhaṭa bhubi bhāī / tau panu kari hoteũ na hãsāī //<BR>
janaka bacana suni saba nara nārī / dekhi jānakihi bhae dukhārī //<BR>
mākhe lakhanu kuṭila bha_ĩ bhauṃheṃ / radapaṭa pharakata nayana risauṃheṃ //<BR>
<BR>
 do.  kahi na sakata raghubīra ḍara lage bacana janu bāna /<BR>
      nāi rāma pada kamala siru bole girā pramāna // 252 //<BR>
<BR>
raghubaṃsinha mahũ jahã kou hoī / tehiṃ samāja asa kaha_i na koī //<BR>
kahī janaka jasi anucita bānī / bidyamāna raghukula mani jānī //<BR>
sunahu bhānukula paṃkaja bhānū / kaha_ũ subhāu na kachu abhimānū //<BR>
jau tumhāri anusāsana pāvauṃ / kaṃduka iva brahmāṃḍa uṭhāvauṃ //<BR>
kāce ghaṭa jimi ḍārauṃ phorī / saka_ũ meru mūlaka jimi torī //<BR>
tava pratāpa mahimā bhagavānā / ko bāpuro pināka purānā //<BR>
nātha jāni asa āyasu hoū / kautuku karauṃ bilokia soū //<BR>
kamala nāla jimi cāpha caḷhāvauṃ / jojana sata pramāna lai dhāvauṃ //<BR>
<BR>
 do.  torauṃ chatraka daṃḍa jimi tava pratāpa bala nātha /<BR>
      jauṃ na karauṃ prabhu pada sapatha kara na dharauṃ dhanu bhātha // 253 //<BR>
<BR>
lakhana sakopa bacana je bole / ḍagamagāni mahi diggaja ḍole //<BR>
sakala loka saba bhūpa ḍerāne / siya hiyã haraṣu janaku sakucāne //<BR>
gura raghupati saba muni mana māhīṃ / mudita bhae puni puni pulakāhīṃ //<BR>
sayanahiṃ raghupati lakhanu nevāre / prema sameta nikaṭa baiṭhāre //<BR>
bisvāmitra samaya subha jānī / bole ati sanehamaya bānī //<BR>
uṭhahu rāma bhaṃjahu bhavacāpā / meṭahu tāta janaka paritāpā //<BR>
suni guru bacana carana siru nāvā / haraṣu biṣādu na kachu ura āvā //<BR>
ṭhāḷhe bhae uṭhi sahaja subhāẽ / ṭhavani jubā mr̥garāju lajāẽ //<BR>
<BR>
 do.  udita udayagiri maṃca para raghubara bālapataṃga /<BR>
      bikase saṃta saroja saba haraṣe locana bhr̥ṃga // 254 //<BR>
<BR>
nr̥panha keri āsā nisi nāsī / bacana nakhata avalī na prakāsī //<BR>
mānī mahipa kumuda sakucāne / kapaṭī bhūpa ulūka lukāne //<BR>
bhae bisoka koka muni devā / barisahiṃ sumana janāvahiṃ sevā //<BR>
gura pada baṃdi sahita anurāgā / rāma muninha sana āyasu māgā //<BR>
sahajahiṃ cale sakala jaga svāmī / matta maṃju bara kuṃjara gāmī //<BR>
calata rāma saba pura nara nārī / pulaka pūri tana bhae sukhārī //<BR>
baṃdi pitara sura sukr̥ta sãbhāre / jauṃ kachu punya prabhāu hamāre //<BR>
tau sivadhanu mr̥nāla kī nāīṃ / torahũ rāma ganesa gosāīṃ //<BR>
<BR>
 do.  rāmahi prema sameta lakhi sakhinha samīpa bolāi /<BR>
      sītā mātu saneha basa bacana kaha_i bilakhāi // 255 //<BR>
<BR>
sakhi saba kautuka dekhanihāre / jeṭha kahāvata hitū hamāre //<BR>
kou na bujhāi kaha_i gura pāhīṃ / e bālaka asi haṭha bhali nāhīṃ //<BR>
rāvana bāna chuā nahiṃ cāpā / hāre sakala bhūpa kari dāpā //<BR>
so dhanu rājakuãra kara dehīṃ / bāla marāla ki maṃdara lehīṃ //<BR>
bhūpa sayānapa sakala sirānī / sakhi bidhi gati kachu jāti na jānī //<BR>
bolī catura sakhī mr̥du bānī / tejavaṃta laghu gania na rānī //<BR>
kahã kuṃbhaja kahã siṃdhu apārā / soṣeu sujasu sakala saṃsārā //<BR>
rabi maṃḍala dekhata laghu lāgā / udayã tāsu tibhuvana tama bhāgā //<BR>
<BR>
 do.  maṃtra parama laghu jāsu basa bidhi hari hara sura sarba /<BR>
      mahāmatta gajarāja kahũ basa kara aṃkusa kharba // 256 //<BR>
<BR>
kāma kusuma dhanu sāyaka līnhe / sakala bhuvana apane basa kīnhe //<BR>
debi tajia saṃsa_u asa jānī / bhaṃjaba dhanuṣa rāmu sunu rānī //<BR>
sakhī bacana suni bhai paratītī / miṭā biṣādu baḷhī ati prītī //<BR>
taba rāmahi biloki baidehī / sabhaya hr̥dayã binavati jehi tehī //<BR>
manahīṃ mana manāva akulānī / hohu prasanna mahesa bhavānī //<BR>
karahu saphala āpani sevakāī / kari hitu harahu cāpa garuāī //<BR>
gananāyaka baradāyaka devā / āju lageṃ kīnhiũ tua sevā //<BR>
bāra bāra binatī suni morī / karahu cāpa gurutā ati thorī //<BR>
<BR>
 do.  dekhi dekhi raghubīra tana sura manāva dhari dhīra //<BR>
      bhare bilocana prema jala pulakāvalī sarīra // 257 //<BR>
<BR>
nīkeṃ nirakhi nayana bhari sobhā / pitu panu sumiri bahuri manu chobhā //<BR>
ahaha tāta dāruni haṭha ṭhānī / samujhata nahiṃ kachu lābhu na hānī //<BR>
saciva sabhaya sikha dei na koī / budha samāja baḷa anucita hoī //<BR>
kahã dhanu kulisahu cāhi kaṭhorā / kahã syāmala mr̥dugāta kisorā //<BR>
bidhi kehi bhā̃ti dharauṃ ura dhīrā / sirasa sumana kana bedhia hīrā //<BR>
sakala sabhā kai mati bhai bhorī / aba mohi saṃbhucāpa gati torī //<BR>
nija jaḷatā loganha para ḍārī / hohi harua raghupatihi nihārī //<BR>
ati paritāpa sīya mana māhī / lava nimeṣa juga saba saya jāhīṃ //<BR>
<BR>
 do.  prabhuhi cita_i puni citava mahi rājata locana lola /<BR>
      khelata manasija mīna juga janu bidhu maṃḍala ḍola // 258 //<BR>
<BR>
girā alini mukha paṃkaja rokī / pragaṭa na lāja nisā avalokī //<BR>
locana jalu raha locana konā / jaise parama kr̥pana kara sonā //<BR>
sakucī byākulatā baḷi jānī / dhari dhīraju pratīti ura ānī //<BR>
tana mana bacana mora panu sācā / raghupati pada saroja citu rācā //<BR>
tau bhagavānu sakala ura bāsī / karihiṃ mohi raghubara kai dāsī //<BR>
jehi keṃ jehi para satya sanehū / so tehi mila_i na kachu saṃhehū //<BR>
prabhu tana cita_i prema tana ṭhānā / kr̥pānidhāna rāma sabu jānā //<BR>
siyahi biloki takeu dhanu kaise / citava garuru laghu byālahi jaise //<BR>
<BR>
 do.  lakhana lakheu raghubaṃsamani tākeu hara kodaṃḍu /<BR>
      pulaki gāta bole bacana carana cāpi brahmāṃḍu // 259 //<BR>
<BR>
disakuṃjarahu kamaṭha ahi kolā / dharahu dharani dhari dhīra na ḍolā //<BR>
rāmu cahahiṃ saṃkara dhanu torā / hohu sajaga suni āyasu morā //<BR>
cāpa sapīpa rāmu jaba āe / nara nārinha sura sukr̥ta manāe //<BR>
saba kara saṃsa_u aru agyānū / maṃda mahīpanha kara abhimānū //<BR>
bhr̥gupati keri garaba garuāī / sura munibaranha keri kadarāī //<BR>
siya kara socu janaka pachitāvā / rāninha kara dāruna dukha dāvā //<BR>
saṃbhucāpa baḍa bohitu pāī / caḍhe jāi saba saṃgu banāī //<BR>
rāma bāhubala siṃdhu apārū / cahata pāru nahi kou kaḷahārū //<BR>
<BR>
 do.  rāma biloke loga saba citra likhe se dekhi /<BR>
      citaī sīya kr̥pāyatana jānī bikala biseṣi // 260 //<BR>
<BR>
dekhī bipula bikala baidehī / nimiṣa bihāta kalapa sama tehī //<BR>
tr̥ṣita bāri binu jo tanu tyāgā / muẽ kara_i kā sudhā taḷāgā //<BR>
kā baraṣā saba kr̥ṣī sukhāneṃ / samaya cukeṃ puni kā pachitāneṃ //<BR>
asa jiyã jāni jānakī dekhī / prabhu pulake lakhi prīti biseṣī //<BR>
gurahi pranāmu manahi mana kīnhā / ati lāghavã uṭhāi dhanu līnhā //<BR>
damakeu dāmini jimi jaba layaū / puni nabha dhanu maṃḍala sama bhayaū //<BR>
leta caḷhāvata khaiṃcata gāḷheṃ / kāhũ na lakhā dekha sabu ṭhāḷheṃ //<BR>
tehi chana rāma madhya dhanu torā / bhare bhuvana dhuni ghora kaṭhorā //<BR>
<BR>
 chaṃ.  bhare bhuvana ghora kaṭhora rava rabi bāji taji māragu cale /<BR>
      cikkarahiṃ diggaja ḍola mahi ahi kola kūruma kalamale //<BR>
      sura asura muni kara kāna dīnheṃ sakala bikala bicārahīṃ /<BR>
      kodaṃḍa khaṃḍeu rāma tulasī jayati bacana ucārahī //<BR>
<BR>
 so.  saṃkara cāpu jahāju sāgaru raghubara bāhubalu /<BR>
      būḷa so sakala samāju caḷhā jo prathamahiṃ moha basa // 261 //<BR>
<BR>
prabhu dou cāpakhaṃḍa mahi ḍāre / dekhi loga saba bhae sukhāre //<BR>
<BR>
kosikarupa payonidhi pāvana / prema bāri avagāhu suhāvana //<BR>
rāmarūpa rākesu nihārī / baḷhata bīci pulakāvali bhārī //<BR>
bāje nabha gahagahe nisānā / devabadhū nācahiṃ kari gānā //<BR>
brahmādika sura siddha munīsā / prabhuhi prasaṃsahi dehiṃ asīsā //<BR>
barisahiṃ sumana raṃga bahu mālā / gāvahiṃ kiṃnara gīta rasālā //<BR>
rahī bhuvana bhari jaya jaya bānī / dhanuṣabhaṃga dhuni jāta na jānī //<BR>
mudita kahahiṃ jahã tahã nara nārī / bhaṃjeu rāma saṃbhudhanu bhārī //<BR>
<BR>
 do.  baṃdī māgadha sūtagana biruda badahiṃ matidhīra /<BR>
      karahiṃ nichāvari loga saba haya gaya dhana mani cīra // 262 //<BR>
<BR>
jhā̃jhi mr̥daṃga saṃkha sahanāī / bheri ḍhola duṃdubhī suhāī //<BR>
bājahiṃ bahu bājane suhāe / jahã tahã jubatinha maṃgala gāe //<BR>
sakhinha sahita haraṣī ati rānī / sūkhata dhāna parā janu pānī //<BR>
janaka laheu sukhu socu bihāī / pairata thakeṃ thāha janu pāī //<BR>
śrīhata bhae bhūpa dhanu ṭūṭe / jaiseṃ divasa dīpa chabi chūṭe //<BR>
sīya sukhahi barania kehi bhā̃tī / janu cātakī pāi jalu svātī //<BR>
rāmahi lakhanu bilokata kaiseṃ / sasihi cakora kisoraku jaiseṃ //<BR>
satānaṃda taba āyasu dīnhā / sītā̃ gamanu rāma pahiṃ kīnhā //<BR>
<BR>
 do.  saṃga sakhīṃ sudaṃra catura gāvahiṃ maṃgalacāra /<BR>
      gavanī bāla marāla gati suṣamā aṃga apāra // 263 //<BR>
<BR>
sakhinha madhya siya sohati kaise / chabigana madhya mahāchabi jaiseṃ //<BR>
kara saroja jayamāla suhāī / bisva bijaya sobhā jehiṃ chāī //<BR>
tana sakocu mana parama uchāhū / gūḷha premu lakhi para_i na kāhū //<BR>
jāi samīpa rāma chabi dekhī / rahi janu kũari citra avarekhī //<BR>
catura sakhīṃ lakhi kahā bujhāī / pahirāvahu jayamāla suhāī //<BR>
sunata jugala kara māla uṭhāī / prema bibasa pahirāi na jāī //<BR>
sohata janu juga jalaja sanālā / sasihi sabhīta deta jayamālā //<BR>
gāvahiṃ chabi avaloki sahelī / siyã jayamāla rāma ura melī //<BR>
<BR>
 so.  raghubara ura jayamāla dekhi deva barisahiṃ sumana /<BR>
      sakuce sakala bhuāla janu biloki rabi kumudagana // 264 //<BR>
<BR>
pura aru byoma bājane bāje / khala bhae malina sādhu saba rāje //<BR>
sura kiṃnara nara nāga munīsā / jaya jaya jaya kahi dehiṃ asīsā //<BR>
nācahiṃ gāvahiṃ bibudha badhūṭīṃ / bāra bāra kusumāṃjali chūṭīṃ //<BR>
jahã tahã bipra bedadhuni karahīṃ / baṃdī biradāvali uccarahīṃ //<BR>
mahi pātāla nāka jasu byāpā / rāma barī siya bhaṃjeu cāpā //<BR>
karahiṃ āratī pura nara nārī / dehiṃ nichāvari bitta bisārī //<BR>
sohati sīya rāma kai jaurī / chabi siṃgāru manahũ eka ṭhorī //<BR>
sakhīṃ kahahiṃ prabhupada gahu sītā / karati na carana parasa ati bhītā //<BR>
<BR>
 do.  gautama tiya gati surati kari nahiṃ parasati paga pāni /<BR>
      mana bihase raghubaṃsamani prīti alaukika jāni // 265 //<BR>
<BR>
taba siya dekhi bhūpa abhilāṣe / kūra kapūta mūḷha mana mākhe //<BR>
uṭhi uṭhi pahiri sanāha abhāge / jahã tahã gāla bajāvana lāge //<BR>
lehu chaḷāi sīya kaha koū / dhari bā̃dhahu nr̥pa bālaka doū //<BR>
toreṃ dhanuṣu cāḷa nahiṃ saraī / jīvata hamahi kuãri ko baraī //<BR>
jauṃ bidehu kachu karai sahāī / jītahu samara sahita dou bhāī //<BR>
sādhu bhūpa bole suni bānī / rājasamājahi lāja lajānī //<BR>
balu pratāpu bīratā baḷāī / nāka pinākahi saṃga sidhāī //<BR>
soi sūratā ki aba kahũ pāī / asi budhi tau bidhi muhã masi lāī //<BR>
<BR>
 do.  dekhahu rāmahi nayana bhari taji iriṣā madu kohu /<BR>
      lakhana roṣu pāvaku prabala jāni salabha jani hohu // 266 //<BR>
<BR>
bainateya bali jimi caha kāgū / jimi sasu cahai nāga ari bhāgū //<BR>
jimi caha kusala akārana kohī / saba saṃpadā cahai sivadrohī //<BR>
lobhī lolupa kala kīrati cahaī / akalaṃkatā ki kāmī lahaī //<BR>
hari pada bimukha parama gati cāhā / tasa tumhāra lālacu naranāhā //<BR>
kolāhalu suni sīya sakānī / sakhīṃ lavāi gaīṃ jahã rānī //<BR>
rāmu subhāyã cale guru pāhīṃ / siya sanehu baranata mana māhīṃ //<BR>
rāninha sahita socabasa sīyā / aba dhauṃ bidhihi kāha karanīyā //<BR>
bhūpa bacana suni ita uta takahīṃ / lakhanu rāma ḍara boli na sakahīṃ //<BR>
<BR>
 do.  aruna nayana bhr̥kuṭī kuṭila citavata nr̥panha sakopa /<BR>
      manahũ matta gajagana nirakhi siṃghakisorahi copa // 267 //<BR>
<BR>
kharabharu dekhi bikala pura nārīṃ / saba mili dehiṃ mahīpanha gārīṃ //<BR>
tehiṃ avasara suni siva dhanu bhaṃgā / āyasu bhr̥gukula kamala pataṃgā //<BR>
dekhi mahīpa sakala sakucāne / bāja jhapaṭa janu lavā lukāne //<BR>
gauri sarīra bhūti bhala bhrājā / bhāla bisāla tripuṃḍa birājā //<BR>
sīsa jaṭā sasibadanu suhāvā / risabasa kachuka aruna hoi āvā //<BR>
bhr̥kuṭī kuṭila nayana risa rāte / sahajahũ citavata manahũ risāte //<BR>
br̥ṣabha kaṃdha ura bāhu bisālā / cāru janeu māla mr̥gachālā //<BR>
kaṭi muni basana tūna dui bā̃dheṃ / dhanu sara kara kuṭhāru kala kā̃dheṃ //<BR>
<BR>
 do.  sāṃta beṣu karanī kaṭhina barani na jāi sarupa /<BR>
      dhari munitanu janu bīra rasu āya_u jahã saba bhūpa // 268 //<BR>
<BR>
dekhata bhr̥gupati beṣu karālā / uṭhe sakala bhaya bikala bhuālā //<BR>
pitu sameta kahi kahi nija nāmā / lage karana saba daṃḍa pranāmā //<BR>
jehi subhāyã citavahiṃ hitu jānī / so jāna_i janu āi khuṭānī //<BR>
janaka bahori āi siru nāvā / sīya bolāi pranāmu karāvā //<BR>
āsiṣa dīnhi sakhīṃ haraṣānīṃ / nija samāja lai gaī sayānīṃ //<BR>
bisvāmitru mile puni āī / pada saroja mele dou bhāī //<BR>
rāmu lakhanu dasaratha ke ḍhoṭā / dīnhi asīsa dekhi bhala joṭā //<BR>
rāmahi cita_i rahe thaki locana / rūpa apāra māra mada mocana //<BR>
<BR>
  do.  bahuri biloki bideha sana kahahu kāha ati bhīra //<BR>
      pūchata jāni ajāna jimi byāpeu kopu sarīra // 269 //<BR>
<BR>
samācāra kahi janaka sunāe / jehi kārana mahīpa saba āe //<BR>
sunata bacana phiri anata nihāre / dekhe cāpakhaṃḍa mahi ḍāre //<BR>
ati risa bole bacana kaṭhorā / kahu jaḷa janaka dhanuṣa kai torā //<BR>
begi dekhāu mūḷha na ta ājū / ulaṭa_ũ mahi jahã lahi tava rājū //<BR>
ati ḍaru utaru deta nr̥pu nāhīṃ / kuṭila bhūpa haraṣe mana māhīṃ //<BR>
sura muni nāga nagara nara nārī // socahiṃ sakala trāsa ura bhārī //<BR>
mana pachitāti sīya mahatārī / bidhi aba sãvarī bāta bigārī //<BR>
bhr̥gupati kara subhāu suni sītā / aradha nimeṣa kalapa sama bītā //<BR>
<BR>
 do.  sabhaya biloke loga saba jāni jānakī bhīru /<BR>
      hr̥dayã na haraṣu biṣādu kachu bole śrīraghubīru // 270 //<BR>
<BR>
        māsapārāyaṇa, navā̃ viśrāma<BR>
nātha saṃbhudhanu bhaṃjanihārā / hoihi keu eka dāsa tumhārā //<BR>
āyasu kāha kahia kina mohī / suni risāi bole muni kohī //<BR>
sevaku so jo karai sevakāī / ari karanī kari karia larāī //<BR>
sunahu rāma jehiṃ sivadhanu torā / sahasabāhu sama so ripu morā //<BR>
so bilagāu bihāi samājā / na ta māre jaihahiṃ saba rājā //<BR>
suni muni bacana lakhana musukāne / bole parasudharahi apamāne //<BR>
bahu dhanuhīṃ torīṃ larikāīṃ / kabahũ na asi risa kīnhi gosāīṃ //<BR>
ehi dhanu para mamatā kehi hetū / suni risāi kaha bhr̥gukulaketū //<BR>
  do.  re nr̥pa bālaka kālabasa bolata tohi na sãmāra //<BR>
       dhanuhī sama tipurāri dhanu bidita sakala saṃsāra // 271 //<BR>
<BR>
lakhana kahā hãsi hamareṃ jānā / sunahu deva saba dhanuṣa samānā //<BR>
kā chati lābhu jūna dhanu taureṃ / dekhā rāma nayana ke bhoreṃ //<BR>
chuata ṭūṭa raghupatihu na dosū / muni binu kāja karia kata rosū  /<BR>
bole cita_i parasu kī orā / re saṭha sunehi subhāu na morā //<BR>
bālaku boli badha_ũ nahiṃ tohī / kevala muni jaḷa jānahi mohī //<BR>
bāla brahmacārī ati kohī / bisva bidita chatriyakula drohī //<BR>
bhujabala bhūmi bhūpa binu kīnhī / bipula bāra mahidevanha dīnhī //<BR>
sahasabāhu bhuja chedanihārā / parasu biloku mahīpakumārā //<BR>
<BR>
 do.  mātu pitahi jani socabasa karasi mahīsakisora /<BR>
      garbhanha ke arbhaka dalana parasu mora ati ghora // 272 //<BR>
<BR>
bihasi lakhanu bole mr̥du bānī / aho munīsu mahā bhaṭamānī //<BR>
puni puni mohi dekhāva kuṭhārū / cahata uḷāvana phū̃ki pahārū //<BR>
ihā̃ kumhaḷabatiyā kou nāhīṃ / je tarajanī dekhi mari jāhīṃ //<BR>
dekhi kuṭhāru sarāsana bānā / maiṃ kachu kahā sahita abhimānā //<BR>
bhr̥gusuta samujhi janeu bilokī / jo kachu kahahu saha_ũ risa rokī //<BR>
sura mahisura harijana aru gāī / hamareṃ kula inha para na surāī //<BR>
badheṃ pāpu apakīrati hāreṃ / māratahū̃ pā paria tumhāreṃ //<BR>
koṭi kulisa sama bacanu tumhārā / byartha dharahu dhanu bāna kuṭhārā //<BR>
<BR>
 do.  jo biloki anucita kaheũ chamahu mahāmuni dhīra /<BR>
      suni saroṣa bhr̥gubaṃsamani bole girā gabhīra // 273 //<BR>
<BR>
kausika sunahu maṃda yahu bālaku / kuṭila kālabasa nija kula ghālaku //<BR>
bhānu baṃsa rākesa kalaṃkū / nipaṭa niraṃkusa abudha asaṃkū //<BR>
kāla kavalu hoihi chana māhīṃ / kaha_ũ pukāri khori mohi nāhīṃ //<BR>
tumha haṭaka_u jauṃ cahahu ubārā / kahi pratāpu balu roṣu hamārā //<BR>
lakhana kaheu muni sujasa tumhārā / tumhahi achata ko baranai pārā //<BR>
apane mũha tumha āpani karanī / bāra aneka bhā̃ti bahu baranī //<BR>
nahiṃ saṃtoṣu ta puni kachu kahahū / jani risa roki dusaha dukha sahahū //<BR>
bīrabratī tumha dhīra achobhā / gārī deta na pāvahu sobhā //<BR>
<BR>
 do.  sūra samara karanī karahiṃ kahi na janāvahiṃ āpu /<BR>
      bidyamāna rana pāi ripu kāyara kathahiṃ pratāpu // 274 //<BR>
<BR>
tumha tau kālu hā̃ka janu lāvā / bāra bāra mohi lāgi bolāvā //<BR>
sunata lakhana ke bacana kaṭhorā / parasu sudhāri dhareu kara ghorā //<BR>
aba jani dei dosu mohi logū / kaṭubādī bālaku badhajogū //<BR>
bāla biloki bahuta maiṃ bā̃cā / aba yahu maranihāra bhā sā̃cā //<BR>
kausika kahā chamia aparādhū / bāla doṣa guna ganahiṃ na sādhū //<BR>
khara kuṭhāra maiṃ akaruna kohī / āgeṃ aparādhī gurudrohī //<BR>
utara deta choḷa_ũ binu māreṃ / kevala kausika sīla tumhāreṃ //<BR>
na ta ehi kāṭi kuṭhāra kaṭhoreṃ / gurahi urina hoteũ śrama thoreṃ //<BR>
<BR>
 do.  gādhisūnu kaha hr̥dayã hãsi munihi hariara_i sūjha /<BR>
      ayamaya khā̃ḍa na ūkhamaya ajahũ na būjha abūjha // 275 //<BR>
<BR>
kaheu lakhana muni sīlu tumhārā / ko nahi jāna bidita saṃsārā //<BR>
mātā pitahi urina bhae nīkeṃ / gura rinu rahā socu baḷa jīkeṃ //<BR>
so janu hamarehi māthe kāḷhā / dina cali gae byāja baḷa bāḷhā //<BR>
aba ānia byavahariā bolī / turata deũ maiṃ thailī kholī //<BR>
suni kaṭu bacana kuṭhāra sudhārā / hāya hāya saba sabhā pukārā //<BR>
bhr̥gubara parasu dekhāvahu mohī / bipra bicāri baca_ũ nr̥padrohī //<BR>
mile na kabahũ subhaṭa rana gāḷhe / dvija devatā gharahi ke bāḷhe //<BR>
anucita kahi saba loga pukāre / raghupati sayanahiṃ lakhanu nevāre //<BR>
<BR>
 do.  lakhana utara āhuti sarisa bhr̥gubara kopu kr̥sānu /<BR>
      baḷhata dekhi jala sama bacana bole raghukulabhānu // 276 //<BR>
<BR>
nātha karahu bālaka para chohū / sūdha dūdhamukha karia na kohū //<BR>
jauṃ pai prabhu prabhāu kachu jānā / tau ki barābari karata ayānā //<BR>
jauṃ larikā kachu acagari karahīṃ / gura pitu mātu moda mana bharahīṃ //<BR>
karia kr̥pā sisu sevaka jānī / tumha sama sīla dhīra muni gyānī //<BR>
rāma bacana suni kachuka juḷāne / kahi kachu lakhanu bahuri musakāne //<BR>
hãsata dekhi nakha sikha risa byāpī / rāma tora bhrātā baḷa pāpī //<BR>
gaura sarīra syāma mana māhīṃ / kālakūṭamukha payamukha nāhīṃ //<BR>
sahaja ṭeḷha anuhara_i na tohī / nīcu mīcu sama dekha na mauhīṃ //<BR>
<BR>
 do.  lakhana kaheu hãsi sunahu muni krodhu pāpa kara mūla /<BR>
      jehi basa jana anucita karahiṃ carahiṃ bisva pratikūla // 277 //<BR>
<BR>
maiṃ tumhāra anucara munirāyā / parihari kopu karia aba dāyā //<BR>
ṭūṭa cāpa nahiṃ jurahi risāne / baiṭhia hoihiṃ pāya pirāne //<BR>
jau ati priya tau karia upāī / joria kou baḷa gunī bolāī //<BR>
bolata lakhanahiṃ janaku ḍerāhīṃ / maṣṭa karahu anucita bhala nāhīṃ //<BR>
thara thara kāpahiṃ pura nara nārī / choṭa kumāra khoṭa baḷa bhārī //<BR>
bhr̥gupati suni suni nirabhaya bānī / risa tana jara_i hoi bala hānī //<BR>
bole rāmahi dei nihorā / baca_ũ bicāri baṃdhu laghu torā //<BR>
manu malīna tanu suṃdara kaiseṃ / biṣa rasa bharā kanaka ghaṭu jaisaiṃ //<BR>
<BR>
 do.   suni lachimana bihase bahuri nayana tarere rāma /<BR>
       gura samīpa gavane sakuci parihari bānī bāma // 278 //<BR>
<BR>
ati binīta mr̥du sītala bānī / bole rāmu jori juga pānī //<BR>
sunahu nātha tumha sahaja sujānā / bālaka bacanu karia nahiṃ kānā //<BR>
bararai bālaka eku subhāū / inhahi na saṃta bidūṣahiṃ kāū //<BR>
tehiṃ nāhīṃ kachu kāja bigārā / aparādhī meṃ nātha tumhārā //<BR>
kr̥pā kopu badhu bãdhaba gosāīṃ / mo para karia dāsa kī nāī //<BR>
kahia begi jehi bidhi risa jāī / munināyaka soi karauṃ upāī //<BR>
kaha muni rāma jāi risa kaiseṃ / ajahũ anuja tava citava anaiseṃ //<BR>
ehi ke kaṃṭha kuṭhāru na dīnhā / tau maiṃ kāha kopu kari kīnhā //<BR>
<BR>
 do.  garbha stravahiṃ avanipa ravani suni kuṭhāra gati ghora /<BR>
      parasu achata dekha_ũ jiata bairī bhūpakisora // 279 //<BR>
<BR>
baha_i na hāthu daha_i risa chātī / bhā kuṭhāru kuṃṭhita nr̥paghātī //<BR>
bhaya_u bāma bidhi phireu subhāū / more hr̥dayã kr̥pā kasi kāū //<BR>
āju dayā dukhu dusaha sahāvā / suni saumitra bihasi siru nāvā //<BR>
bāu kr̥pā mūrati anukūlā / bolata bacana jharata janu phūlā //<BR>
jauṃ pai kr̥pā̃ jarihiṃ muni gātā / krodha bhaẽ tanu rākha bidhātā //<BR>
dekhu janaka haṭhi bālaka ehū / kīnha cahata jaḷa jamapura gehū //<BR>
begi karahu kina ā̃khinha oṭā / dekhata choṭa khoṭa nr̥pa ḍhoṭā //<BR>
bihase lakhanu kahā mana māhīṃ / mūdeṃ ā̃khi katahũ kou nāhīṃ //<BR>
<BR>
 do.  parasurāmu taba rāma prati bole ura ati krodhu /<BR>
      saṃbhu sarāsanu tori saṭha karasi hamāra prabodhu // 280 //<BR>
<BR>
baṃdhu kaha_i kaṭu saṃmata toreṃ / tū chala binaya karasi kara joreṃ //<BR>
karu paritoṣu mora saṃgrāmā / nāhiṃ ta chāḷa kahāuba rāmā //<BR>
chalu taji karahi samaru sivadrohī / baṃdhu sahita na ta māra_ũ tohī //<BR>
bhr̥gupati bakahiṃ kuṭhāra uṭhāẽ / mana musakāhiṃ rāmu sira nāẽ //<BR>
gunaha lakhana kara hama para roṣū / katahũ sudhāihu te baḷa doṣū //<BR>
ṭeḷha jāni saba baṃda_i kāhū / bakra caṃdramahi grasa_i na rāhū //<BR>
rāma kaheu risa tajia munīsā / kara kuṭhāru āgeṃ yaha sīsā //<BR>
jeṃhiṃ risa jāi karia soi svāmī / mohi jāni āpana anugāmī //<BR>
<BR>
  do.  prabhuhi sevakahi samaru kasa tajahu biprabara rosu /<BR>
       beṣu bilokeṃ kahesi kachu bālakahū nahiṃ dosu // 281 //<BR>
<BR>
dekhi kuṭhāra bāna dhanu dhārī / bhai larikahi risa bīru bicārī //<BR>
nāmu jāna pai tumhahi na cīnhā / baṃsa subhāyã utaru teṃhiṃ dīnhā //<BR>
jauṃ tumha autehu muni kī nāīṃ / pada raja sira sisu dharata gosāīṃ //<BR>
chamahu cūka anajānata kerī / cahia bipra ura kr̥pā ghanerī //<BR>
hamahi tumhahi saribari kasi nāthā // kahahu na kahā̃ carana kahã māthā //<BR>
rāma mātra laghu nāma hamārā / parasu sahita baḷa nāma tohārā //<BR>
deva eku gunu dhanuṣa hamāreṃ / nava guna parama punīta tumhāreṃ //<BR>
saba prakāra hama tumha sana hāre / chamahu bipra aparādha hamāre //<BR>
<BR>
  do.  bāra bāra muni biprabara kahā rāma sana rāma /<BR>
      bole bhr̥gupati saruṣa hasi tahū̃ baṃdhu sama bāma // 282 //<BR>
<BR>
nipaṭahiṃ dvija kari jānahi mohī / maiṃ jasa bipra sunāva_ũ tohī //<BR>
cāpa struvā sara āhuti jānū / kopa mora ati ghora kr̥sānu //<BR>
samidhi sena caturaṃga suhāī / mahā mahīpa bhae pasu āī //<BR>
mai ehi parasu kāṭi bali dīnhe / samara jagya japa koṭinha kīnhe //<BR>
mora prabhāu bidita nahiṃ toreṃ / bolasi nidari bipra ke bhoreṃ //<BR>
bhaṃjeu cāpu dāpu baḷa bāḷhā / ahamiti manahũ jīti jagu ṭhāḷhā //<BR>
rāma kahā muni kahahu bicārī / risa ati baḷi laghu cūka hamārī //<BR>
chuatahiṃ ṭūṭa pināka purānā / maiṃ kahi hetu karauṃ abhimānā //<BR>
<BR>
 do.  jauṃ hama nidarahiṃ bipra badi satya sunahu bhr̥gunātha /<BR>
      tau asa ko jaga subhaṭu jehi bhaya basa nāvahiṃ mātha // 283 //<BR>
<BR>
deva danuja bhūpati bhaṭa nānā / samabala adhika hou balavānā //<BR>
jauṃ rana hamahi pacārai koū / larahiṃ sukhena kālu kina hoū //<BR>
chatriya tanu dhari samara sakānā / kula kalaṃku tehiṃ pāvãra ānā //<BR>
kaha_ũ subhāu na kulahi prasaṃsī / kālahu ḍarahiṃ na rana raghubaṃsī //<BR>
biprabaṃsa kai asi prabhutāī / abhaya hoi jo tumhahi ḍerāī //<BR>
sunu mr̥du gūḷha bacana raghupati ke / ughare paṭala parasudhara mati ke //<BR>
rāma ramāpati kara dhanu lehū / khaiṃcahu miṭai mora saṃdehū //<BR>
deta cāpu āpuhiṃ cali gayaū / parasurāma mana bisamaya bhayaū //<BR>
<BR>
 do.  jānā rāma prabhāu taba pulaka praphullita gāta /<BR>
      jori pāni bole bacana hdayã na premu amāta // 284 //<BR>
<BR>
jaya raghubaṃsa banaja bana bhānū / gahana danuja kula dahana kr̥sānu //<BR>
jaya sura bipra dhenu hitakārī / jaya mada moha koha bhrama hārī //<BR>
binaya sīla karunā guna sāgara / jayati bacana racanā ati nāgara //<BR>
sevaka sukhada subhaga saba aṃgā / jaya sarīra chabi koṭi anaṃgā //<BR>
karauṃ kāha mukha eka prasaṃsā / jaya mahesa mana mānasa haṃsā //<BR>
anucita bahuta kaheũ agyātā / chamahu chamāmaṃdira dou bhrātā //<BR>
kahi jaya jaya jaya raghukulaketū / bhr̥gupati gae banahi tapa hetū //<BR>
apabhayã kuṭila mahīpa ḍerāne / jahã tahã kāyara gavãhiṃ parāne //<BR>
<BR>
 do.  devanha dīnhīṃ duṃdubhīṃ prabhu para baraṣahiṃ phūla /<BR>
      haraṣe pura nara nāri saba miṭī mohamaya sūla // 285 //<BR>
<BR>
ati gahagahe bājane bāje / sabahiṃ manohara maṃgala sāje //<BR>
jūtha jūtha mili sumukha sunayanīṃ / karahiṃ gāna kala kokilabayanī //<BR>
sukhu bideha kara barani na jāī / janmadaridra manahũ nidhi pāī //<BR>
gata trāsa bha_i sīya sukhārī / janu bidhu udayã cakorakumārī //<BR>
janaka kīnha kausikahi pranāmā / prabhu prasāda dhanu bhaṃjeu rāmā //<BR>
mohi kr̥takr̥tya kīnha duhũ bhāīṃ / aba jo ucita so kahia gosāī //<BR>
kaha muni sunu naranātha prabīnā / rahā bibāhu cāpa ādhīnā //<BR>
ṭūṭatahīṃ dhanu bhaya_u bibāhū / sura nara nāga bidita saba kāhu //<BR>
<BR>
 do.  tadapi jāi tumha karahu aba jathā baṃsa byavahāru /<BR>
      būjhi bipra kulabr̥ddha gura beda bidita ācāru // 286 //<BR>
<BR>
dūta avadhapura paṭhavahu jāī / ānahiṃ nr̥pa dasarathahi bolāī //<BR>
mudita rāu kahi bhalehiṃ kr̥pālā / paṭhae dūta boli tehi kālā //<BR>
bahuri mahājana sakala bolāe / āi sabanhi sādara sira nāe //<BR>
hāṭa bāṭa maṃdira surabāsā / nagaru sãvārahu cārihũ pāsā //<BR>
haraṣi cale nija nija gr̥ha āe / puni paricāraka boli paṭhāe //<BR>
racahu bicitra bitāna banāī / sira dhari bacana cale sacu pāī //<BR>
paṭhae boli gunī tinha nānā / je bitāna bidhi kusala sujānā //<BR>
bidhihi baṃdi tinha kīnha araṃbhā / birace kanaka kadali ke khaṃbhā //<BR>
<BR>
 do.  harita maninha ke patra phala padumarāga ke phūla /<BR>
      racanā dekhi bicitra ati manu biraṃci kara bhūla // 287 //<BR>
<BR>
 beni harita manimaya saba kīnhe / sarala saparaba parahiṃ nahiṃ cīnhe //<BR>
kanaka kalita ahibela banāī / lakhi nahi para_i saparana suhāī //<BR>
tehi ke raci paci baṃdha banāe / bica bica mukatā dāma suhāe //<BR>
mānika marakata kulisa pirojā / cīri kori paci race sarojā //<BR>
kie bhr̥ṃga bahuraṃga bihaṃgā / guṃjahiṃ kūjahiṃ pavana prasaṃgā //<BR>
sura pratimā khaṃbhana gaḷhī kāḷhī / maṃgala drabya liẽ saba ṭhāḷhī //<BR>
cauṃkeṃ bhā̃ti aneka purāīṃ / siṃdhura manimaya sahaja suhāī //<BR>
<BR>
 do.  saurabha pallava subhaga suṭhi kie nīlamani kori //<BR>
      hema baura marakata ghavari lasata pāṭamaya ḍori // 288 //<BR>
<BR>
race rucira bara baṃdanibāre / manahũ manobhavã phaṃda sãvāre //<BR>
maṃgala kalasa aneka banāe / dhvaja patāka paṭa camara suhāe //<BR>
dīpa manohara manimaya nānā / jāi na barani bicitra bitānā //<BR>
jehiṃ maṃḍapa dulahini baidehī / so baranai asi mati kabi kehī //<BR>
dūlahu rāmu rūpa guna sāgara / so bitānu tihũ loka ujāgara //<BR>
janaka bhavana kai saubhā jaisī / gr̥ha gr̥ha prati pura dekhia taisī //<BR>
jehiṃ terahuti tehi samaya nihārī / tehi laghu lagahiṃ bhuvana dasa cārī //<BR>
jo saṃpadā nīca gr̥ha sohā / so biloki suranāyaka mohā //<BR>
<BR>
 do.  basa_i nagara jehi laccha kari kapaṭa nāri bara beṣu //<BR>
      tehi pura kai sobhā kahata sakucahiṃ sārada seṣu // 289 //<BR>
<BR>
pahũce dūta rāma pura pāvana / haraṣe nagara biloki suhāvana //<BR>
bhūpa dvāra tinha khabari janāī / dasaratha nr̥pa suni lie bolāī //<BR>
kari pranāmu tinha pātī dīnhī / mudita mahīpa āpu uṭhi līnhī //<BR>
bāri bilocana bācata pā̃tī / pulaka gāta āī bhari chātī //<BR>
rāmu lakhanu ura kara bara cīṭhī / rahi gae kahata na khāṭī mīṭhī //<BR>
puni dhari dhīra patrikā bā̃cī / haraṣī sabhā bāta suni sā̃cī //<BR>
khelata rahe tahā̃ sudhi pāī / āe bharatu sahita hita bhāī //<BR>
pūchata ati sanehã sakucāī / tāta kahā̃ teṃ pātī āī //<BR>
<BR>
 do.  kusala prānapriya baṃdhu dou ahahiṃ kahahu kehiṃ desa /<BR>
      suni saneha sāne bacana bācī bahuri naresa // 290 //<BR>
<BR>
suni pātī pulake dou bhrātā / adhika sanehu samāta na gātā //<BR>
prīti punīta bharata kai dekhī / sakala sabhā̃ sukhu laheu biseṣī //<BR>
taba nr̥pa dūta nikaṭa baiṭhāre / madhura manohara bacana ucāre //<BR>
bhaiyā kahahu kusala dou bāre / tumha nīkeṃ nija nayana nihāre //<BR>
syāmala gaura dhareṃ dhanu bhāthā / baya kisora kausika muni sāthā //<BR>
pahicānahu tumha kahahu subhāū / prema bibasa puni puni kaha rāū //<BR>
jā dina teṃ muni gae lavāī / taba teṃ āju sā̃ci sudhi pāī //<BR>
kahahu bideha kavana bidhi jāne / suni priya bacana dūta musakāne //<BR>
<BR>
 do.  sunahu mahīpati mukuṭa mani tumha sama dhanya na kou /<BR>
      rāmu lakhanu jinha ke tanaya bisva bibhūṣana dou // 291 //<BR>
<BR>
pūchana jogu na tanaya tumhāre / puruṣasiṃgha tihu pura ujiāre //<BR>
jinha ke jasa pratāpa keṃ āge / sasi malīna rabi sītala lāge //<BR>
tinha kahã kahia nātha kimi cīnhe / dekhia rabi ki dīpa kara līnhe //<BR>
sīya svayaṃbara bhūpa anekā / samiṭe subhaṭa eka teṃ ekā //<BR>
saṃbhu sarāsanu kāhũ na ṭārā / hāre sakala bīra bariārā //<BR>
tīni loka mahã je bhaṭamānī / sabha kai sakati saṃbhu dhanu bhānī //<BR>
saka_i uṭhāi sarāsura merū / sou hiyã hāri gaya_u kari pherū //<BR>
jehi kautuka sivasailu uṭhāvā / sou tehi sabhā̃ parābha_u pāvā //<BR>
<BR>
 do.  tahā̃ rāma raghubaṃsa mani sunia mahā mahipāla /<BR>
      bhaṃjeu cāpa prayāsa binu jimi gaja paṃkaja nāla // 292 //<BR>
<BR>
suni saroṣa bhr̥gunāyaku āe / bahuta bhā̃ti tinha ā̃khi dekhāe //<BR>
dekhi rāma balu nija dhanu dīnhā / kari bahu binaya gavanu bana kīnhā //<BR>
rājana rāmu atulabala jaiseṃ / teja nidhāna lakhanu puni taiseṃ //<BR>
kaṃpahi bhūpa bilokata jākeṃ / jimi gaja hari kisora ke tākeṃ //<BR>
deva dekhi tava bālaka doū / aba na ā̃khi tara āvata koū //<BR>
dūta bacana racanā priya lāgī / prema pratāpa bīra rasa pāgī //<BR>
sabhā sameta rāu anurāge / dūtanha dena nichāvari lāge //<BR>
kahi anīti te mūdahiṃ kānā / dharamu bicāri sabahiṃ sukha mānā //<BR>
<BR>
 do.  taba uṭhi bhūpa basiṣṭha kahũ dīnhi patrikā jāi /<BR>
      kathā sunāī gurahi saba sādara dūta bolāi // 293 //<BR>
<BR>
suni bole gura ati sukhu pāī / punya puruṣa kahũ mahi sukha chāī //<BR>
jimi saritā sāgara mahũ jāhīṃ / jadyapi tāhi kāmanā nāhīṃ //<BR>
timi sukha saṃpati binahiṃ bolāẽ / dharamasīla pahiṃ jāhiṃ subhāẽ //<BR>
tumha gura bipra dhenu sura sebī / tasi punīta kausalyā debī //<BR>
sukr̥tī tumha samāna jaga māhīṃ / bhaya_u na hai kou honeu nāhīṃ //<BR>
tumha te adhika punya baḷa kākeṃ / rājana rāma sarisa suta jākeṃ //<BR>
bīra binīta dharama brata dhārī / guna sāgara bara bālaka cārī //<BR>
tumha kahũ sarba kāla kalyānā / sajahu barāta bajāi nisānā //<BR>
<BR>
 do.  calahu begi suni gura bacana bhalehiṃ nātha siru nāi /<BR>
      bhūpati gavane bhavana taba dūtanha bāsu devāi // 294 //<BR>
<BR>
rājā sabu ranivāsa bolāī / janaka patrikā bāci sunāī //<BR>
suni saṃdesu sakala haraṣānīṃ / apara kathā saba bhūpa bakhānīṃ //<BR>
prema praphullita rājahiṃ rānī / manahũ sikhini suni bārida banī //<BR>
mudita asīsa dehiṃ guru nārīṃ / ati ānaṃda magana mahatārīṃ //<BR>
lehiṃ paraspara ati priya pātī / hr̥dayã lagāi juḷāvahiṃ chātī //<BR>
rāma lakhana kai kīrati karanī / bārahiṃ bāra bhūpabara baranī //<BR>
muni prasādu kahi dvāra sidhāe / rāninha taba mahideva bolāe //<BR>
die dāna ānaṃda sametā / cale biprabara āsiṣa detā //<BR>
<BR>
 so.  jācaka lie hãkāri dīnhi nichāvari koṭi bidhi /<BR>
      ciru jīvahũ suta cāri cakrabarti dasarattha ke // 295 //<BR>
<BR>
kahata cale pahireṃ paṭa nānā / haraṣi hane gahagahe nisānā //<BR>
samācāra saba loganha pāe / lāge ghara ghara hone badhāe //<BR>
bhuvana cāri dasa bharā uchāhū / janakasutā raghubīra biāhū //<BR>
suni subha kathā loga anurāge / maga gr̥ha galīṃ sãvārana lāge //<BR>
jadyapi avadha sadaiva suhāvani / rāma purī maṃgalamaya pāvani //<BR>
tadapi prīti kai prīti suhāī / maṃgala racanā racī banāī //<BR>
dhvaja patāka paṭa cāmara cāru / chāvā parama bicitra bajārū //<BR>
kanaka kalasa  torana mani jālā / harada dūba dadhi acchata mālā //<BR>
<BR>
 do.  maṃgalamaya nija nija bhavana loganha race banāi /<BR>
      bīthīṃ sīcīṃ caturasama caukeṃ cāru purāi // 296 //<BR>
<BR>
jahã tahã jūtha jūtha mili bhāmini / saji nava sapta sakala duti dāmini //<BR>
bidhubadanīṃ mr̥ga sāvaka locani / nija sarupa rati mānu bimocani //<BR>
gāvahiṃ maṃgala maṃjula bānīṃ / sunikala rava kalakaṃṭhi lajānīṃ //<BR>
bhūpa bhavana kimi jāi bakhānā / bisva bimohana raceu bitānā //<BR>
maṃgala drabya manohara nānā / rājata bājata bipula nisānā //<BR>
katahũ birida baṃdī uccarahīṃ / katahũ beda dhuni bhūsura karahīṃ //<BR>
gāvahiṃ suṃdari maṃgala gītā / lai lai nāmu rāmu aru sītā //<BR>
bahuta uchāhu bhavanu ati thorā / mānahũ umagi calā cahu orā //<BR>
<BR>
 do.  sobhā dasaratha bhavana ka_i ko kabi baranai pāra /<BR>
      jahā̃ sakala sura sīsa mani rāma līnha avatāra // 297 //<BR>
<BR>
bhūpa bharata puni lie bolāī / haya gaya syaṃdana sājahu jāī //<BR>
calahu begi raghubīra barātā / sunata pulaka pūre dou bhrātā //<BR>
bharata sakala sāhanī bolāe / āyasu dīnha mudita uṭhi dhāe //<BR>
raci ruci jīna turaga tinha sāje / barana barana bara bāji birāje //<BR>
subhaga sakala suṭhi caṃcala karanī / aya iva jarata dharata paga dharanī //<BR>
nānā jāti na jāhiṃ bakhāne / nidari pavanu janu cahata uḷāne //<BR>
tinha saba chayala bhae asavārā / bharata sarisa baya rājakumārā //<BR>
saba suṃdara saba bhūṣanadhārī / kara sara cāpa tūna kaṭi bhārī //<BR>
<BR>
 do.   chare chabīle chayala saba sūra sujāna nabīna /<BR>
      juga padacara asavāra prati je asikalā prabīna // 298 //<BR>
<BR>
bā̃dhe birada bīra rana gāḷhe / nikasi bhae pura bāhera ṭhāḷhe //<BR>
pherahiṃ catura turaga gati nānā / haraṣahiṃ suni suni pavana nisānā //<BR>
ratha sārathinha bicitra banāe / dhvaja patāka mani bhūṣana lāe //<BR>
cavãra cāru kiṃkina dhuni karahī / bhānu jāna sobhā apaharahīṃ //<BR>
sāvãkarana aganita haya hote / te tinha rathanha sārathinha jote //<BR>
suṃdara sakala alaṃkr̥ta sohe / jinhahi bilokata muni mana mohe //<BR>
je jala calahiṃ thalahi kī nāī / ṭāpa na būḷa bega adhikāī //<BR>
astra sastra sabu sāju banāī / rathī sārathinha lie bolāī //<BR>
<BR>
  do.  caḷhi caḷhi ratha bāhera nagara lāgī jurana barāta /<BR>
      hota saguna sundara sabahi jo jehi kāraja jāta // 299 //<BR>
<BR>
kalita karibaranhi parīṃ ãbārīṃ / kahi na jāhiṃ jehi bhā̃ti sãvārīṃ //<BR>
cale mattagaja ghaṃṭa birājī / manahũ subhaga sāvana ghana rājī //<BR>
bāhana apara aneka bidhānā / sibikā subhaga sukhāsana jānā //<BR>
tinha caḷhi cale biprabara br̥ndā / janu tanu dhareṃ sakala śruti chaṃdā //<BR>
māgadha sūta baṃdi gunagāyaka / cale jāna caḷhi jo jehi lāyaka //<BR>
besara ū̃ṭa br̥ṣabha bahu jātī / cale bastu bhari aganita bhā̃tī //<BR>
koṭinha kā̃vari cale kahārā / bibidha bastu ko baranai pārā //<BR>
cale sakala sevaka samudāī / nija nija sāju samāju banāī //<BR>
<BR>
 do.  saba keṃ ura nirbhara haraṣu pūrita pulaka sarīra /<BR>
      kabahiṃ dekhibe nayana bhari rāmu lakhanū dou bīra // 300 //<BR>
<BR>
garajahiṃ gaja ghaṃṭā dhuni ghorā / ratha rava bāji hiṃsa cahu orā //<BR>
nidari ghanahi ghurmmarahiṃ nisānā / nija parāi kachu sunia na kānā //<BR>
mahā bhīra bhūpati ke dvāreṃ / raja hoi jāi paṣāna pabāreṃ //<BR>
caḷhī aṭārinha dekhahiṃ nārīṃ / lĩẽ āratī maṃgala thārī //<BR>
gāvahiṃ gīta manohara nānā / ati ānaṃdu na jāi bakhānā //<BR>
taba sumaṃtra dui spaṃdana sājī / jote rabi haya niṃdaka bājī //<BR>
dou ratha rucira bhūpa pahiṃ āne / nahiṃ sārada pahiṃ jāhiṃ bakhāne //<BR>
rāja samāju eka ratha sājā / dūsara teja puṃja ati bhrājā //<BR>
<BR>
 do.  tehiṃ ratha rucira basiṣṭha kahũ haraṣi caḷhāi naresu /<BR>
      āpu caḷheu spaṃdana sumiri hara gura gauri ganesu // 301 //<BR>
<BR>
sahita basiṣṭha soha nr̥pa kaiseṃ / sura gura saṃga puraṃdara jaiseṃ //<BR>
kari kula rīti beda bidhi rāū / dekhi sabahi saba bhā̃ti banāū //<BR>
sumiri rāmu gura āyasu pāī / cale mahīpati saṃkha bajāī //<BR>
haraṣe bibudha biloki barātā / baraṣahiṃ sumana sumaṃgala dātā //<BR>
bhaya_u kolāhala haya gaya gāje / byoma barāta bājane bāje //<BR>
sura nara nāri sumaṃgala gāī / sarasa rāga bājahiṃ sahanāī //<BR>
ghaṃṭa ghaṃṭi dhuni barani na jāhīṃ / sarava karahiṃ pāika phaharāhīṃ //<BR>
karahiṃ bidūṣaka kautuka nānā / hāsa kusala kala gāna sujānā  /<BR>
<BR>
 do.  turaga nacāvahiṃ kũara bara akani mr̥daṃga nisāna //<BR>
      nāgara naṭa citavahiṃ cakita ḍagahiṃ na tāla bãdhāna // 302 //<BR>
<BR>
bana_i na baranata banī barātā / hohiṃ saguna suṃdara subhadātā //<BR>
cārā cāṣu bāma disi leī / manahũ sakala maṃgala kahi deī //<BR>
dāhina kāga sukheta suhāvā / nakula darasu saba kāhū̃ pāvā //<BR>
sānukūla baha tribidha bayārī / saghaṭa savāla āva bara nārī //<BR>
lovā phiri phiri darasu dekhāvā / surabhī sanamukha sisuhi piāvā //<BR>
mr̥gamālā phiri dāhini āī / maṃgala gana janu dīnhi dekhāī //<BR>
chemakarī kaha chema biseṣī / syāmā bāma sutaru para dekhī //<BR>
sanamukha āya_u dadhi aru mīnā / kara pustaka dui bipra prabīnā //<BR>
<BR>
 do.  maṃgalamaya kalyānamaya abhimata phala dātāra /<BR>
      janu saba sāce hona hita bhae saguna eka bāra // 303 //<BR>
<BR>
maṃgala saguna sugama saba tākeṃ / saguna brahma suṃdara suta jākeṃ //<BR>
rāma sarisa baru dulahini sītā / samadhī dasarathu janaku punītā //<BR>
suni asa byāhu saguna saba nāce / aba kīnhe biraṃci hama sā̃ce //<BR>
ehi bidhi kīnha barāta payānā / haya gaya gājahiṃ hane nisānā //<BR>
āvata jāni bhānukula ketū / saritanhi janaka bãdhāe setū //<BR>
bīca bīca bara bāsa banāe / surapura sarisa saṃpadā chāe //<BR>
asana sayana bara basana suhāe / pāvahiṃ saba nija nija mana bhāe //<BR>
nita nūtana sukha lakhi anukūle / sakala barātinha maṃdira bhūle //<BR>
<BR>
 do.  āvata jāni barāta bara suni gahagahe nisāna /<BR>
      saji gaja ratha padacara turaga lena cale agavāna // 304 //<BR>
<BR>
         māsapārāyaṇa,dasavā̃ viśrāma<BR>
kanaka kalasa bhari kopara thārā / bhājana lalita aneka prakārā //<BR>
bhare sudhāsama saba pakavāne / nānā bhā̃ti na jāhiṃ bakhāne //<BR>
phala aneka bara bastu suhāīṃ / haraṣi bheṃṭa hita bhūpa paṭhāīṃ //<BR>
bhūṣana basana mahāmani nānā / khaga mr̥ga haya gaya bahubidhi jānā //<BR>
maṃgala saguna sugaṃdha suhāe / bahuta bhā̃ti mahipāla paṭhāe //<BR>
dadhi ciurā upahāra apārā / bhari bhari kā̃vari cale kahārā //<BR>
agavānanha jaba dīkhi barātā.ura ānaṃdu pulaka bhara gātā //<BR>
dekhi banāva sahita agavānā / mudita barātinha hane nisānā //<BR>
<BR>
 do.  haraṣi parasapara milana hita kachuka cale bagamela /<BR>
      janu ānaṃda samudra dui milata bihāi subela // 305 //<BR>
<BR>
baraṣi sumana sura suṃdari gāvahiṃ / mudita deva duṃdubhīṃ bajāvahiṃ //<BR>
bastu sakala rākhīṃ nr̥pa āgeṃ / binaya kīnha tinha ati anurāgeṃ //<BR>
prema sameta rāyã sabu līnhā / bhai bakasīsa jācakanhi dīnhā //<BR>
kari pūjā mānyatā baḷāī / janavāse kahũ cale lavāī //<BR>
basana bicitra pā̃vaḷe parahīṃ / dekhi dhanahu dhana madu pariharahīṃ //<BR>
ati suṃdara dīnheu janavāsā / jahã saba kahũ saba bhā̃ti supāsā //<BR>
jānī siyã barāta pura āī / kachu nija mahimā pragaṭi janāī //<BR>
hr̥dayã sumiri saba siddhi bolāī / bhūpa pahunaī karana paṭhāī //<BR>
<BR>
 do.  sidhi saba siya āyasu akani gaīṃ jahā̃ janavāsa /<BR>
       liẽ saṃpadā sakala sukha surapura bhoga bilāsa // 306 //<BR>
<BR>
nija nija bāsa biloki barātī / sura sukha sakala sulabha saba bhā̃tī //<BR>
bibhava bheda kachu kou na jānā / sakala janaka kara karahiṃ bakhānā //<BR>
siya mahimā raghunāyaka jānī / haraṣe hr̥dayã hetu pahicānī //<BR>
pitu āgamanu sunata dou bhāī / hr̥dayã na ati ānaṃdu amāī //<BR>
sakucanha kahi na sakata guru pāhīṃ / pitu darasana lālacu mana māhīṃ //<BR>
bisvāmitra binaya baḷi dekhī / upajā ura saṃtoṣu biseṣī //<BR>
haraṣi baṃdhu dou hr̥dayã lagāe / pulaka aṃga aṃbaka jala chāe //<BR>
cale jahā̃ dasarathu janavāse / manahũ sarobara takeu piāse //<BR>
<BR>
 do.   bhūpa biloke jabahiṃ muni āvata sutanha sameta /<BR>
      uṭhe haraṣi sukhasiṃdhu mahũ cale thāha sī leta // 307 //<BR>
<BR>
munihi daṃḍavata kīnha mahīsā / bāra bāra pada raja dhari sīsā //<BR>
kausika rāu liye ura lāī / kahi asīsa pūchī kusalāī //<BR>
puni daṃḍavata karata dou bhāī / dekhi nr̥pati ura sukhu na samāī //<BR>
suta hiyã lāi dusaha dukha meṭe / mr̥taka sarīra prāna janu bheṃṭe //<BR>
puni basiṣṭha pada sira tinha nāe / prema mudita munibara ura lāe //<BR>
bipra br̥ṃda baṃde duhũ bhāīṃ / mana bhāvatī asīseṃ pāīṃ //<BR>
bharata sahānuja kīnha pranāmā / lie uṭhāi lāi ura rāmā //<BR>
haraṣe lakhana dekhi dou bhrātā / mile prema paripūrita gātā //<BR>
<BR>
  do.  purajana parijana jātijana jācaka maṃtrī mīta /<BR>
      mile jathābidhi sabahi prabhu parama kr̥pāla binīta // 308 //<BR>
<BR>
rāmahi dekhi barāta juḷānī / prīti ki rīti na jāti bakhānī //<BR>
nr̥pa samīpa sohahiṃ suta cārī / janu dhana dharamādika tanudhārī //<BR>
sutanha sameta dasarathahi dekhī / mudita nagara nara nāri biseṣī //<BR>
sumana barisi sura hanahiṃ nisānā / nākanaṭīṃ nācahiṃ kari gānā //<BR>
satānaṃda aru bipra saciva gana / māgadha sūta biduṣa baṃdījana //<BR>
sahita barāta rāu sanamānā / āyasu māgi phire agavānā //<BR>
prathama barāta lagana teṃ āī / tāteṃ pura pramodu adhikāī //<BR>
brahmānaṃdu loga saba lahahīṃ / baḷhahũ divasa nisi bidhi sana kahahīṃ //<BR>
<BR>
 do.  rāmu sīya sobhā avadhi sukr̥ta avadhi dou rāja /<BR>
      jahã jahã purajana kahahiṃ asa mili nara nāri samāja // .309 //<BR>
<BR>
janaka sukr̥ta mūrati baidehī / dasaratha sukr̥ta rāmu dhareṃ dehī //<BR>
inha sama kā̃hu na siva avarādhe / kāhĩ na inha samāna phala lādhe //<BR>
inha sama kou na bhaya_u jaga māhīṃ / hai nahiṃ katahū̃ honeu nāhīṃ //<BR>
hama saba sakala sukr̥ta kai rāsī / bhae jaga janami janakapura bāsī //<BR>
jinha jānakī rāma chabi dekhī / ko sukr̥tī hama sarisa biseṣī //<BR>
puni dekhaba raghubīra biāhū / leba bhalī bidhi locana lāhū //<BR>
kahahiṃ parasapara kokilabayanīṃ / ehi biāhã baḷa lābhu sunayanīṃ //<BR>
baḷeṃ bhāga bidhi bāta banāī / nayana atithi hoihahiṃ dou bhāī //<BR>
<BR>
 do.  bārahiṃ bāra saneha basa janaka bolāuba sīya /<BR>
      lena āihahiṃ baṃdhu dou koṭi kāma kamanīya // 310 //<BR>
<BR>
bibidha bhā̃ti hoihi pahunāī / priya na kāhi asa sāsura māī //<BR>
taba taba rāma lakhanahi nihārī / hoihahiṃ saba pura loga sukhārī //<BR>
sakhi jasa rāma lakhanakara joṭā / taisei bhūpa saṃga dui ḍhoṭā //<BR>
syāma gaura saba aṃga suhāe / te saba kahahiṃ dekhi je āe //<BR>
kahā eka maiṃ āju nihāre / janu biraṃci nija hātha sãvāre //<BR>
bharatu rāmahī kī anuhārī / sahasā lakhi na sakahiṃ nara nārī //<BR>
lakhanu satrusūdanu ekarūpā / nakha sikha te saba aṃga anūpā //<BR>
mana bhāvahiṃ mukha barani na jāhīṃ / upamā kahũ tribhuvana kou nāhīṃ //<BR>
<BR>
 chaṃ.  upamā na kou kaha dāsa tulasī katahũ kabi kobida kahaiṃ /<BR>
      bala binaya bidyā sīla sobhā siṃdhu inha se ei ahaiṃ //<BR>
      pura nāri sakala pasāri aṃcala bidhihi bacana sunāvahīṃ //<BR>
      byāhiahũ cāriu bhāi ehiṃ pura hama sumaṃgala gāvahīṃ //<BR>
<BR>
 so.  kahahiṃ paraspara nāri bāri bilocana pulaka tana /<BR>
      sakhi sabu karaba purāri punya payonidhi bhūpa dou // 311 //<BR>
<BR>
 ehi bidhi sakala manoratha karahīṃ / ānãda umagi umagi ura bharahīṃ //<BR>
 je nr̥pa sīya svayaṃbara āe / dekhi baṃdhu saba tinha sukha pāe //<BR>
 kahata rāma jasu bisada bisālā / nija nija bhavana gae mahipālā //<BR>
 gae bīti kucha dina ehi bhā̃tī / pramudita purajana sakala barātī //<BR>
 maṃgala mūla lagana dinu āvā / hima ritu agahanu māsu suhāvā //<BR>
 graha tithi nakhatu jogu bara bārū / lagana sodhi bidhi kīnha bicārū //<BR>
 paṭhai dīnhi nārada sana soī / ganī janaka ke ganakanha joī //<BR>
 sunī sakala loganha yaha bātā / kahahiṃ jotiṣī āhiṃ bidhātā //<BR>
<BR>
  do.  dhenudhūri belā bimala sakala sumaṃgala mūla /<BR>
      bipranha kaheu bideha sana jāni saguna anukula // 312 //<BR>
<BR>
 uparohitahi kaheu naranāhā / aba bilaṃba kara kāranu kāhā //<BR>
 satānaṃda taba saciva bolāe / maṃgala sakala sāji saba lyāe //<BR>
 saṃkha nisāna panava bahu bāje / maṃgala kalasa saguna subha sāje //<BR>
 subhaga suāsini gāvahiṃ gītā / karahiṃ beda dhuni bipra punītā //<BR>
 lena cale sādara ehi bhā̃tī / gae jahā̃ janavāsa barātī //<BR>
 kosalapati kara dekhi samājū / ati laghu lāga tinhahi surarājū //<BR>
 bhaya_u sama_u aba dhāria pāū / yaha suni parā nisānahiṃ ghāū //<BR>
 gurahi pūchi kari kula bidhi rājā / cale saṃga muni sādhu samājā //<BR>
<BR>
 do.  bhāgya bibhava avadhesa kara dekhi deva brahmādi /<BR>
      lage sarāhana sahasa mukha jāni janama nija bādi // 313 //<BR>
<BR>
suranha sumaṃgala avasaru jānā / baraṣahiṃ sumana bajāi nisānā //<BR>
siva brahmādika bibudha barūthā / caḷhe bimānanhi nānā jūthā //<BR>
prema pulaka tana hr̥dayã uchāhū / cale bilokana rāma biāhū //<BR>
dekhi janakapuru sura anurāge / nija nija loka sabahiṃ laghu lāge //<BR>
citavahiṃ cakita bicitra bitānā / racanā sakala alaukika nānā //<BR>
nagara nāri nara rūpa nidhānā / sughara sudharama susīla sujānā //<BR>
tinhahi dekhi saba sura suranārīṃ / bhae nakhata janu bidhu ujiārīṃ //<BR>
bidhihi bhayaha ācaraju biseṣī / nija karanī kachu katahũ na dekhī //<BR>
<BR>
 do.  sivã samujhāe deva saba jani ācaraja bhulāhu /<BR>
 hr̥dayã bicārahu dhīra dhari siya raghubīra biāhu // 314 //<BR>
<BR>
jinha kara nāmu leta jaga māhīṃ / sakala amaṃgala mūla nasāhīṃ //<BR>
karatala hohiṃ padāratha cārī / tei siya rāmu kaheu kāmārī //<BR>
ehi bidhi saṃbhu suranha samujhāvā / puni āgeṃ bara basaha calāvā //<BR>
devanha dekhe dasarathu jātā / mahāmoda mana pulakita gātā //<BR>
sādhu samāja saṃga mahidevā / janu tanu dhareṃ karahiṃ sukha sevā //<BR>
sohata sātha subhaga suta cārī / janu apabaraga sakala tanudhārī //<BR>
marakata kanaka barana bara jorī / dekhi suranha bhai prīti na thorī //<BR>
puni rāmahi biloki hiyã haraṣe / nr̥pahi sarāhi sumana tinha baraṣe //<BR>
<BR>
 do.  rāma rūpu nakha sikha subhaga bārahiṃ bāra nihāri /<BR>
      pulaka gāta locana sajala umā sameta purāri // 315 //<BR>
<BR>
keki kaṃṭha duti syāmala aṃgā / taḷita biniṃdaka basana suraṃgā //<BR>
byāha bibhūṣana bibidha banāe / maṃgala saba saba bhā̃ti suhāe //<BR>
sarada bimala bidhu badanu suhāvana / nayana navala rājīva lajāvana //<BR>
sakala alaukika suṃdaratāī / kahi na jāi manahīṃ mana bhāī //<BR>
baṃdhu manohara sohahiṃ saṃgā / jāta nacāvata capala turaṃgā //<BR>
rājakuãra bara bāji dekhāvahiṃ / baṃsa prasaṃsaka birida sunāvahiṃ //<BR>
jehi turaṃga para rāmu birāje / gati biloki khaganāyaku lāje //<BR>
kahi na jāi saba bhā̃ti suhāvā / bāji beṣu janu kāma banāvā //<BR>
<BR>
  chaṃ.  janu bāji beṣu banāi manasiju rāma hita ati sohaī /<BR>
      āpaneṃ baya bala rūpa guna gati sakala bhuvana bimohaī //<BR>
      jagamagata jīnu jarāva joti sumoti mani mānika lage /<BR>
      kiṃkini lalāma lagāmu lalita biloki sura nara muni ṭhage //<BR>
  do.  prabhu manasahiṃ layalīna manu calata bāji chabi pāva /<BR>
       bhūṣita uḷagana taḷita ghanu janu bara barahi nacāva // 316 //<BR>
<BR>
jehiṃ bara bāji rāmu asavārā / tehi sārada_u na baranai pārā //<BR>
saṃkaru rāma rūpa anurāge / nayana paṃcadasa ati priya lāge //<BR>
hari hita sahita rāmu jaba johe / ramā sameta ramāpati mohe //<BR>
nirakhi rāma chabi bidhi haraṣāne / āṭha_i nayana jāni pachitāne //<BR>
sura senapa ura bahuta uchāhū / bidhi te ḍevaḷha locana lāhū //<BR>
rāmahi citava suresa sujānā / gautama śrāpu parama hita mānā //<BR>
deva sakala surapatihi sihāhīṃ / āju puraṃdara sama kou nāhīṃ //<BR>
mudita devagana rāmahi dekhī / nr̥pasamāja duhũ haraṣu biseṣī //<BR>
<BR>
 chaṃ.  ati haraṣu rājasamāja duhu disi duṃdubhīṃ bājahiṃ ghanī /<BR>
      baraṣahiṃ sumana sura haraṣi kahi jaya jayati jaya raghukulamanī //<BR>
      ehi bhā̃ti jāni barāta āvata bājane bahu bājahīṃ /<BR>
      rāni suāsini boli parichani hetu maṃgala sājahīṃ //<BR>
<BR>
 do.  saji āratī aneka bidhi maṃgala sakala sãvāri /<BR>
      calīṃ mudita parichani karana gajagāmini bara nāri // 317 //<BR>
<BR>
bidhubadanīṃ saba saba mr̥galocani / saba nija tana chabi rati madu mocani //<BR>
pahireṃ barana barana bara cīrā / sakala bibhūṣana sajeṃ sarīrā //<BR>
sakala sumaṃgala aṃga banāẽ / karahiṃ gāna kalakaṃṭhi lajāẽ //<BR>
kaṃkana kiṃkini nūpura bājahiṃ / cāli biloki kāma gaja lājahiṃ //<BR>
bājahiṃ bājane bibidha prakārā / nabha aru nagara sumaṃgalacārā //<BR>
sacī sāradā ramā bhavānī / je suratiya suci sahaja sayānī //<BR>
kapaṭa nāri bara beṣa banāī / milīṃ sakala ranivāsahiṃ jāī //<BR>
karahiṃ gāna kala maṃgala bānīṃ / haraṣa bibasa saba kāhũ na jānī //<BR>
<BR>
 chaṃ.  ko jāna kehi ānaṃda basa saba brahmu bara parichana calī /<BR>
      kala gāna madhura nisāna baraṣahiṃ sumana sura sobhā bhalī //<BR>
      ānaṃdakaṃdu biloki dūlahu sakala hiyã haraṣita bhaī //<BR>
      aṃbhoja aṃbaka aṃbu umagi suaṃga pulakāvali chaī //<BR>
<BR>
 do.  jo sukha bhā siya mātu mana dekhi rāma bara beṣu /<BR>
      so na sakahiṃ kahi kalapa sata sahasa sāradā seṣu // 318 //<BR>
<BR>
<BR>
nayana nīru haṭi maṃgala jānī / parichani karahiṃ mudita mana rānī //<BR>
beda bihita aru kula ācārū / kīnha bhalī bidhi saba byavahārū //<BR>
paṃca sabada dhuni maṃgala gānā / paṭa pā̃vaḷe parahiṃ bidhi nānā //<BR>
kari āratī araghu tinha dīnhā / rāma gamanu maṃḍapa taba kīnhā //<BR>
dasarathu sahita samāja birāje / bibhava biloki lokapati lāje //<BR>
samayã samayã sura baraṣahiṃ phūlā / sāṃti paḷhahiṃ mahisura anukūlā //<BR>
nabha aru nagara kolāhala hoī / āpani para kachu suna_i na koī //<BR>
ehi bidhi rāmu maṃḍapahiṃ āe / araghu dei āsana baiṭhāe //<BR>
<BR>
 chaṃ.  baiṭhāri āsana āratī kari nirakhi baru sukhu pāvahīṃ //<BR>
      mani basana bhūṣana bhūri vārahiṃ nāri maṃgala gāvahīṃ //<BR>
      brahmādi surabara bipra beṣa banāi kautuka dekhahīṃ /<BR>
      avaloki raghukula kamala rabi chabi suphala jīvana lekhahīṃ //<BR>
<BR>
 do.  nāū bārī bhāṭa naṭa rāma nichāvari pāi /<BR>
      mudita asīsahiṃ nāi sira haraṣu na hr̥dayã samāi // 319 //<BR>
<BR>
mile janaku dasarathu ati prītīṃ / kari baidika laukika saba rītīṃ //<BR>
milata mahā dou rāja birāje / upamā khoji khoji kabi lāje //<BR>
lahī na katahũ hāri hiyã mānī / inha sama ei upamā ura ānī //<BR>
sāmadha dekhi deva anurāge / sumana baraṣi jasu gāvana lāge //<BR>
jagu biraṃci upajāvā jaba teṃ / dekhe sune byāha bahu taba teṃ //<BR>
sakala bhā̃ti sama sāju samājū / sama samadhī dekhe hama ājū //<BR>
deva girā suni suṃdara sā̃cī / prīti alaukika duhu disi mācī //<BR>
deta pā̃vaḷe araghu suhāe / sādara janaku maṃḍapahiṃ lyāe //<BR>
<BR>
 chaṃ.  maṃḍapu biloki bicītra racanā̃ ruciratā̃ muni mana hare //<BR>
      nija pāni janaka sujāna saba kahũ āni siṃghāsana dhare //<BR>
      kula iṣṭa sarisa basiṣṭa pūje binaya kari āsiṣa lahī /<BR>
      kausikahi pūjata parama prīti ki rīti tau na parai kahī //<BR>
<BR>
 do.  bāmadeva ādika riṣaya pūje mudita mahīsa /<BR>
      die dibya āsana sabahi saba sana lahī asīsa // 320 //<BR>
<BR>
bahuri kīnha kosalapati pūjā / jāni īsa sama bhāu na dūjā //<BR>
kīnha jori kara binaya baḷāī / kahi nija bhāgya bibhava bahutāī //<BR>
pūje bhūpati sakala barātī / samadhi sama sādara saba bhā̃tī //<BR>
āsana ucita die saba kāhū / kahauṃ kāha mūkha eka uchāhū //<BR>
sakala barāta janaka sanamānī / dāna māna binatī bara bānī //<BR>
bidhi hari haru disipati dinarāū / je jānahiṃ raghubīra prabhāū //<BR>
kapaṭa bipra bara beṣa banāẽ / kautuka dekhahiṃ ati sacu pāẽ //<BR>
pūje janaka deva sama jāneṃ / die suāsana binu pahicāneṃ //<BR>
<BR>
 chaṃ.  pahicāna ko kehi jāna sabahiṃ apāna sudhi bhorī bhaī /<BR>
      ānaṃda kaṃdu biloki dūlahu ubhaya disi ānãda maī //<BR>
      sura lakhe rāma sujāna pūje mānasika āsana dae /<BR>
      avaloki sīlu subhāu prabhu ko bibudha mana pramudita bhae //<BR>
<BR>
 do.  rāmacaṃdra mukha caṃdra chabi locana cāru cakora /<BR>
      karata pāna sādara sakala premu pramodu na thora // 321 //<BR>
<BR>
sama_u biloki basiṣṭha bolāe / sādara satānaṃdu suni āe //<BR>
begi kuãri aba ānahu jāī / cale mudita muni āyasu pāī //<BR>
rānī suni uparohita bānī / pramudita sakhinha sameta sayānī //<BR>
bipra badhū kulabr̥ddha bolāīṃ / kari kula rīti sumaṃgala gāīṃ //<BR>
nāri beṣa je sura bara bāmā / sakala subhāyã suṃdarī syāmā //<BR>
tinhahi dekhi sukhu pāvahiṃ nārīṃ / binu pahicāni prānahu te pyārīṃ //<BR>
bāra bāra sanamānahiṃ rānī / umā ramā sārada sama jānī //<BR>
sīya sãvāri samāju banāī / mudita maṃḍapahiṃ calīṃ lavāī //<BR>
<BR>
 chaṃ.  cali lyāi sītahi sakhīṃ sādara saji sumaṃgala bhāminīṃ /<BR>
      navasapta sājeṃ suṃdarī saba matta kuṃjara gāminīṃ //<BR>
      kala gāna suni muni dhyāna tyāgahiṃ kāma kokila lājahīṃ /<BR>
      maṃjīra nūpura kalita kaṃkana tāla gatī bara bājahīṃ //<BR>
<BR>
 do.  sohati banitā br̥ṃda mahũ sahaja suhāvani sīya /<BR>
      chabi lalanā gana madhya janu suṣamā tiya kamanīya // 322 //<BR>
<BR>
siya suṃdaratā barani na jāī / laghu mati bahuta manoharatāī //<BR>
āvata dīkhi barātinha sītā // rūpa rāsi saba bhā̃ti punītā //<BR>
sabahi manahiṃ mana kie pranāmā / dekhi rāma bhae pūranakāmā //<BR>
haraṣe dasaratha sutanha sametā / kahi na jāi ura ānãdu jetā //<BR>
sura pranāmu kari barasahiṃ phūlā / muni asīsa dhuni maṃgala mūlā //<BR>
gāna nisāna kolāhalu bhārī / prema pramoda magana nara nārī //<BR>
ehi bidhi sīya maṃḍapahiṃ āī / pramudita sāṃti paḷhahiṃ munirāī //<BR>
tehi avasara kara bidhi byavahārū / duhũ kulagura saba kīnha acārū //<BR>
<BR>
 chaṃ.  ācāru kari gura gauri ganapati mudita bipra pujāvahīṃ /<BR>
      sura pragaṭi pūjā lehiṃ dehiṃ asīsa ati sukhu pāvahīṃ //<BR>
      madhuparka maṃgala drabya jo jehi samaya muni mana mahũ cahaiṃ /<BR>
      bhare kanaka kopara kalasa so saba liehiṃ paricāraka rahaiṃ // 1 //<BR>
<BR>
<BR>
      kula rīti prīti sameta rabi kahi deta sabu sādara kiyo /<BR>
<BR>
      ehi bhā̃ti deva pujāi sītahi subhaga siṃghāsanu diyo //<BR>
<BR>
      siya rāma avalokani parasapara prema kāhu na lakhi parai //<BR>
<BR>
      mana buddhi bara bānī agocara pragaṭa kabi kaiseṃ karai // 2 //<BR>
<BR>
<BR>
 do.  homa samaya tanu dhari analu ati sukha āhuti lehiṃ /<BR>
      bipra beṣa dhari beda saba kahi bibāha bidhi dehiṃ // 323 //<BR>
<BR>
janaka pāṭamahiṣī jaga jānī / sīya mātu kimi jāi bakhānī //<BR>
sujasu sukr̥ta sukha sudaṃratāī / saba sameṭi bidhi racī banāī //<BR>
sama_u jāni munibaranha bolāī / sunata suāsini sādara lyāī //<BR>
janaka bāma disi soha sunayanā / himagiri saṃga bani janu mayanā //<BR>
kanaka kalasa mani kopara rūre / suci suṃgadha maṃgala jala pūre //<BR>
nija kara mudita rāyã aru rānī / dhare rāma ke āgeṃ ānī //<BR>
paḷhahiṃ beda muni maṃgala bānī / gagana sumana jhari avasaru jānī //<BR>
baru biloki daṃpati anurāge / pāya punīta pakhārana lāge //<BR>
<BR>
 chaṃ.  lāge pakhārana pāya paṃkaja prema tana pulakāvalī /<BR>
      nabha nagara gāna nisāna jaya dhuni umagi janu cahũ disi calī //<BR>
      je pada saroja manoja ari ura sara sadaiva birājahīṃ /<BR>
      je sakr̥ta sumirata bimalatā mana sakala kali mala bhājahīṃ // 1 //<BR>
<BR>
      je parasi munibanitā lahī gati rahī jo pātakamaī /<BR>
      makaraṃdu jinha ko saṃbhu sira sucitā avadhi sura baranaī //<BR>
      kari madhupa mana muni jogijana je sei abhimata gati lahaiṃ /<BR>
      te pada pakhārata bhāgyabhājanu janaku jaya jaya saba kahai // 2 //<BR>
<BR>
      bara kuãri karatala jori sākhocāru dou kulagura karaiṃ /<BR>
      bhayo pānigahanu biloki bidhi sura manuja muni ā̃nada bharaiṃ //<BR>
      sukhamūla dūlahu dekhi daṃpati pulaka tana hulasyo hiyo /<BR>
      kari loka beda bidhānu kanyādānu nr̥pabhūṣana kiyo // 3 //<BR>
<BR>
      himavaṃta jimi girijā mahesahi harihi śrī sāgara daī /<BR>
      timi janaka rāmahi siya samarapī bisva kala kīrati naī //<BR>
      kyoṃ karai binaya bidehu kiyo bidehu mūrati sāvãrī /<BR>
      kari homa bidhivata gā̃ṭhi jorī hona lāgī bhāvãrī // 4 //<BR>
<BR>
<BR>
  do.  jaya dhuni baṃdī beda dhuni maṃgala gāna nisāna /<BR>
      suni haraṣahiṃ baraṣahiṃ bibudha surataru sumana sujāna // 324 //<BR>
<BR>
kuãru kuãri kala bhāvãri dehīṃ // nayana lābhu saba sādara lehīṃ //<BR>
jāi na barani manohara jorī / jo upamā kachu kahauṃ so thorī //<BR>
rāma sīya suṃdara pratichāhīṃ / jagamagāta mani khaṃbhana māhīṃ  /<BR>
manahũ madana rati dhari bahu rūpā / dekhata rāma biāhu anūpā //<BR>
darasa lālasā sakuca na thorī / pragaṭata durata bahori bahorī //<BR>
bhae magana saba dekhanihāre / janaka samāna apāna bisāre //<BR>
pramudita muninha bhāvãrī pherī / negasahita saba rīti niberīṃ //<BR>
rāma sīya sira seṃdura dehīṃ / sobhā kahi na jāti bidhi kehīṃ //<BR>
aruna parāga jalaju bhari nīkeṃ / sasihi bhūṣa ahi lobha amī keṃ //<BR>
bahuri basiṣṭha dīnha anusāsana / baru dulahini baiṭhe eka āsana //<BR>
<BR>
 chaṃ.  baiṭhe barāsana rāmu jānaki mudita mana dasarathu bhae /<BR>
      tanu pulaka puni puni dekhi apaneṃ sukr̥ta surataru phala nae //<BR>
      bhari bhuvana rahā uchāhu rāma bibāhu bhā sabahīṃ kahā /<BR>
      kehi bhā̃ti barani sirāta rasanā eka yahu maṃgalu mahā // 1 //<BR>
<BR>
      taba janaka pāi basiṣṭha āyasu byāha sāja sãvāri kai /<BR>
      mā̃ḍavī śrutikīrati uramilā kuãri laīṃ hãkāri ke //<BR>
      kusaketu kanyā prathama jo guna sīla sukha sobhāmaī /<BR>
      saba rīti prīti sameta kari so byāhi nr̥pa bharatahi daī // 2 //<BR>
<BR>
      jānakī laghu bhaginī sakala suṃdari siromani jāni kai /<BR>
      so tanaya dīnhī byāhi lakhanahi sakala bidhi sanamāni kai //<BR>
      jehi nāmu śrutakīrati sulocani sumukhi saba guna āgarī /<BR>
      so daī ripusūdanahi bhūpati rūpa sīla ujāgarī // 3 //<BR>
<BR>
      anurupa bara dulahini paraspara lakhi sakuca hiyã haraṣahīṃ /<BR>
      saba mudita suṃdaratā sarāhahiṃ sumana sura gana baraṣahīṃ //<BR>
      suṃdarī suṃdara baranha saha saba eka maṃḍapa rājahīṃ /<BR>
      janu jīva ura cāriu avasthā bimuna sahita birājahīṃ // 4 //<BR>
<BR>
<BR>
 do.  mudita avadhapati sakala suta badhunha sameta nihāri /<BR>
      janu pāra mahipāla mani kriyanha sahita phala cāri // 325 //<BR>
<BR>
jasi raghubīra byāha bidhi baranī / sakala kuãra byāhe tehiṃ karanī //<BR>
kahi na jāi kachu dāija bhūrī / rahā kanaka mani maṃḍapu pūrī //<BR>
kaṃbala basana bicitra paṭore / bhā̃ti bhā̃ti bahu mola na thore //<BR>
gaja ratha turaga dāsa aru dāsī / dhenu alaṃkr̥ta kāmaduhā sī //<BR>
bastu aneka karia kimi lekhā / kahi na jāi jānahiṃ jinha dekhā //<BR>
lokapāla avaloki sihāne / līnha avadhapati sabu sukhu māne //<BR>
dīnha jācakanhi jo jehi bhāvā / ubarā so janavāsehiṃ āvā //<BR>
taba kara jori janaku mr̥du bānī / bole saba barāta sanamānī //<BR>
<BR>
 chaṃ.  sanamāni sakala barāta ādara dāna binaya baḷāi kai /<BR>
      pramudita mahā muni br̥ṃda baṃde pūji prema laḷāi kai //<BR>
      siru nāi deva manāi saba sana kahata kara saṃpuṭa kiẽ /<BR>
      sura sādhu cāhata bhāu siṃdhu ki toṣa jala aṃjali diẽ // 1 //<BR>
<BR>
      kara jori janaku bahori baṃdhu sameta kosalarāya soṃ /<BR>
      bole manohara bayana sāni saneha sīla subhāya soṃ //<BR>
      saṃbaṃdha rājana rāvareṃ hama baḷe aba saba bidhi bhae /<BR>
      ehi rāja sāja sameta sevaka jānibe binu gatha lae // 2 //<BR>
<BR>
      e dārikā paricārikā kari pālibīṃ karunā naī /<BR>
      aparādhu chamibo boli paṭhae bahuta hauṃ ḍhīṭyo kaī //<BR>
      puni bhānukulabhūṣana sakala sanamāna nidhi samadhī kie /<BR>
      kahi jāti nahiṃ binatī paraspara prema paripūrana hie // 3 //<BR>
<BR>
      br̥ṃdārakā gana sumana barisahiṃ rāu janavāsehi cale /<BR>
      duṃdubhī jaya dhuni beda dhuni nabha nagara kautūhala bhale //<BR>
      taba sakhīṃ maṃgala gāna karata munīsa āyasu pāi kai /<BR>
      dūlaha dulahininha sahita suṃdari calīṃ kohabara lyāi kai // 4 //<BR>
<BR>
<BR>
 do.  puni puni rāmahi citava siya sakucati manu sakucai na /<BR>
      harata manohara mīna chabi prema piāse naina // 326 //<BR>
<BR>
         māsapārāyaṇa, gyārahavā̃ viśrāma<BR>
syāma sarīru subhāyã suhāvana / sobhā koṭi manoja lajāvana //<BR>
jāvaka juta pada kamala suhāe / muni mana madhupa rahata jinha chāe //<BR>
pīta punīta manohara dhotī / harati bāla rabi dāmini jotī //<BR>
kala kiṃkini kaṭi sūtra manohara / bāhu bisāla bibhūṣana suṃdara //<BR>
pīta janeu mahāchabi deī / kara mudrikā cori citu leī //<BR>
sohata byāha sāja saba sāje / ura āyata urabhūṣana rāje //<BR>
piara uparanā kākhāsotī / duhũ ā̃caranhi lage mani motī //<BR>
nayana kamala kala kuṃḍala kānā / badanu sakala sauṃdarja nidhānā //<BR>
suṃdara bhr̥kuṭi manohara nāsā / bhāla tilaku ruciratā nivāsā //<BR>
sohata mauru manohara māthe / maṃgalamaya mukutā mani gāthe //<BR>
<BR>
 chaṃ.  gāthe mahāmani maura maṃjula aṃga saba cita corahīṃ /<BR>
      pura nāri sura suṃdarīṃ barahi biloki saba tina torahīṃ //<BR>
      mani basana bhūṣana vāri ārati karahiṃ maṃgala gāvahiṃ /<BR>
      sura sumana barisahiṃ sūta māgadha baṃdi sujasu sunāvahīṃ // 1 //<BR>
<BR>
      kohabarahiṃ āne kũara kũari suāsininha sukha pāi kai /<BR>
      ati prīti laukika rīti lāgīṃ karana maṃgala gāi kai //<BR>
      lahakauri gauri sikhāva rāmahi sīya sana sārada kahaiṃ /<BR>
      ranivāsu hāsa bilāsa rasa basa janma ko phalu saba lahaiṃ // 2 //<BR>
<BR>
      nija pāni mani mahũ dekhiati mūrati surūpanidhāna kī /<BR>
      cālati na bhujaballī bilokani biraha bhaya basa jānakī //<BR>
      kautuka binoda pramodu premu na jāi kahi jānahiṃ alīṃ /<BR>
      bara kuãri suṃdara sakala sakhīṃ lavāi janavāsehi calīṃ // 3 //<BR>
<BR>
      tehi samaya sunia asīsa jahã tahã nagara nabha ānãdu mahā /<BR>
      ciru jiahũ jorīṃ cāru cārayo mudita mana sabahīṃ kahā //<BR>
      jogīndra siddha munīsa deva biloki prabhu duṃdubhi hanī /<BR>
      cale haraṣi baraṣi prasūna nija nija loka jaya jaya jaya bhanī // 4 //<BR>
<BR>
<BR>
 do.  sahita badhūṭinha kuãra saba taba āe pitu pāsa /<BR>
      sobhā maṃgala moda bhari umageu janu janavāsa // 327 //<BR>
<BR>
puni jevanāra bhaī bahu bhā̃tī / paṭhae janaka bolāi barātī //<BR>
parata pā̃vaḷe basana anūpā / sutanha sameta gavana kiyo bhūpā //<BR>
sādara sabake pāya pakhāre / jathājogu pīḷhanha baiṭhāre //<BR>
dhoe janaka avadhapati caranā / sīlu sanehu jāi nahiṃ baranā //<BR>
bahuri rāma pada paṃkaja dhoe / je hara hr̥daya kamala mahũ goe //<BR>
tīniu bhāī rāma sama jānī / dhoe carana janaka nija pānī //<BR>
āsana ucita sabahi nr̥pa dīnhe / boli sūpakārī saba līnhe //<BR>
sādara lage parana panavāre / kanaka kīla mani pāna sãvāre //<BR>
<BR>
 do.  sūpodana surabhī sarapi suṃdara svādu punīta /<BR>
      chana mahũ saba keṃ parusi ge catura suāra binīta // 328 //<BR>
<BR>
paṃca kavala kari jevana lāge / gāri gāna suni ati anurāge //<BR>
bhā̃ti aneka pare pakavāne / sudhā sarisa nahiṃ jāhiṃ bakhāne //<BR>
parusana lage suāra sujānā / biṃjana bibidha nāma ko jānā //<BR>
cāri bhā̃ti bhojana bidhi gāī / eka eka bidhi barani na jāī //<BR>
charasa rucira biṃjana bahu jātī / eka eka rasa aganita bhā̃tī //<BR>
jevãta dehiṃ madhura dhuni gārī / lai lai nāma puruṣa aru nārī //<BR>
samaya suhāvani gāri birājā / hãsata rāu suni sahita samājā //<BR>
ehi bidhi sabahīṃ bhaujanu kīnhā / ādara sahita ācamanu dīnhā //<BR>
<BR>
 do.  dei pāna pūje janaka dasarathu sahita samāja /<BR>
      janavāsehi gavane mudita sakala bhūpa siratāja // 329 //<BR>
<BR>
nita nūtana maṃgala pura māhīṃ / nimiṣa sarisa dina jāmini jāhīṃ //<BR>
baḷe bhora bhūpatimani jāge / jācaka guna gana gāvana lāge //<BR>
dekhi kuãra bara badhunha sametā / kimi kahi jāta modu mana jetā //<BR>
prātakriyā kari ge guru pāhīṃ / mahāpramodu premu mana māhīṃ //<BR>
kari pranāma pūjā kara jorī / bole girā amiã janu borī //<BR>
tumharī kr̥pā̃ sunahu munirājā / bhaya_ũ āju maiṃ pūranakājā //<BR>
aba saba bipra bolāi gosāīṃ / dehu dhenu saba bhā̃ti banāī //<BR>
suni gura kari mahipāla baḷāī / puni paṭhae muni br̥ṃda bolāī //<BR>
<BR>
 do.  bāmadeu aru devariṣi bālamīki jābāli /<BR>
      āe munibara nikara taba kausikādi tapasāli // 330 //<BR>
<BR>
daṃḍa pranāma sabahi nr̥pa kīnhe / pūji saprema barāsana dīnhe //<BR>
cāri laccha bara dhenu magāī / kāmasurabhi sama sīla suhāī //<BR>
saba bidhi sakala alaṃkr̥ta kīnhīṃ / mudita mahipa mahidevanha dīnhīṃ //<BR>
karata binaya bahu bidhi naranāhū / laheũ āju jaga jīvana lāhū //<BR>
pāi asīsa mahīsu anaṃdā / lie boli puni jācaka br̥ṃdā //<BR>
kanaka basana mani haya gaya syaṃdana / die būjhi ruci rabikulanaṃdana //<BR>
cale paḷhata gāvata guna gāthā / jaya jaya jaya dinakara kula nāthā //<BR>
ehi bidhi rāma biāha uchāhū / saka_i na barani sahasa mukha jāhū //<BR>
<BR>
 do.  bāra bāra kausika carana sīsu nāi kaha rāu /<BR>
      yaha sabu sukhu munirāja tava kr̥pā kaṭāccha pasāu // 331 //<BR>
<BR>
janaka sanehu sīlu karatūtī / nr̥pu saba bhā̃ti sarāha bibhūtī //<BR>
dina uṭhi bidā avadhapati māgā / rākhahiṃ janaku sahita anurāgā //<BR>
nita nūtana ādaru adhikāī / dina prati sahasa bhā̃ti pahunāī //<BR>
nita nava nagara anaṃda uchāhū / dasaratha gavanu sohāi na kāhū //<BR>
bahuta divasa bīte ehi bhā̃tī / janu saneha raju bãdhe barātī //<BR>
kausika satānaṃda taba jāī / kahā bideha nr̥pahi samujhāī //<BR>
aba dasaratha kahã āyasu dehū / jadyapi chāḷi na sakahu sanehū //<BR>
bhalehiṃ nātha kahi saciva bolāe / kahi jaya jīva sīsa tinha nāe //<BR>
<BR>
 do.  avadhanāthu cāhata calana bhītara karahu janāu /<BR>
      bhae premabasa saciva suni bipra sabhāsada rāu // 332 //<BR>
<BR>
purabāsī suni calihi barātā / būjhata bikala paraspara bātā //<BR>
satya gavanu suni saba bilakhāne / manahũ sā̃jha sarasija sakucāne //<BR>
jahã jahã āvata base barātī / tahã tahã siddha calā bahu bhā̃tī //<BR>
bibidha bhā̃ti mevā pakavānā / bhojana sāju na jāi bakhānā //<BR>
bhari bhari basahã apāra kahārā / paṭhaī janaka aneka susārā //<BR>
turaga lākha ratha sahasa pacīsā / sakala sãvāre nakha aru sīsā //<BR>
matta sahasa dasa siṃdhura sāje / jinhahi dekhi disikuṃjara lāje //<BR>
kanaka basana mani bhari bhari jānā / mahiṣīṃ dhenu bastu bidhi nānā //<BR>
<BR>
 do.  dāija amita na sakia kahi dīnha bidehã bahori /<BR>
      jo avalokata lokapati loka saṃpadā thori // 333 //<BR>
<BR>
sabu samāju ehi bhā̃ti banāī / janaka avadhapura dīnha paṭhāī //<BR>
calihi barāta sunata saba rānīṃ / bikala mīnagana janu laghu pānīṃ //<BR>
puni puni sīya goda kari lehīṃ / dei asīsa sikhāvanu dehīṃ //<BR>
hoehu saṃtata piyahi piārī / ciru ahibāta asīsa hamārī //<BR>
sāsu sasura gura sevā karehū / pati rukha lakhi āyasu anusarehū //<BR>
ati saneha basa sakhīṃ sayānī / nāri dharama sikhavahiṃ mr̥du bānī //<BR>
sādara sakala kuãri samujhāī / rāninha bāra bāra ura lāī //<BR>
bahuri bahuri bheṭahiṃ mahatārīṃ / kahahiṃ biraṃci racīṃ kata nārīṃ //<BR>
<BR>
 do.  tehi avasara bhāinha sahita rāmu bhānu kula ketu /<BR>
      cale janaka maṃdira mudita bidā karāvana hetu // 334 //<BR>
<BR>
cāria bhāi subhāyã suhāe / nagara nāri nara dekhana dhāe //<BR>
kou kaha calana cahata hahiṃ ājū / kīnha bideha bidā kara sājū //<BR>
lehu nayana bhari rūpa nihārī / priya pāhune bhūpa suta cārī //<BR>
ko jānai kehi sukr̥ta sayānī / nayana atithi kīnhe bidhi ānī //<BR>
maranasīlu jimi pāva piūṣā / surataru lahai janama kara bhūkhā //<BR>
pāva nārakī haripadu jaiseṃ / inha kara darasanu hama kahã taise //<BR>
nirakhi rāma sobhā ura dharahū / nija mana phani mūrati mani karahū //<BR>
ehi bidhi sabahi nayana phalu detā / gae kuãra saba rāja niketā //<BR>
<BR>
 do.  rūpa siṃdhu saba baṃdhu lakhi haraṣi uṭhā ranivāsu /<BR>
      karahi nichāvari āratī mahā mudita mana sāsu // 335 //<BR>
<BR>
dekhi rāma chabi ati anurāgīṃ / premabibasa puni puni pada lāgīṃ //<BR>
rahī na lāja prīti ura chāī / sahaja sanehu barani kimi jāī //<BR>
bhāinha sahita ubaṭi anhavāe / charasa asana ati hetu jevā̃e //<BR>
bole rāmu suavasaru jānī / sīla saneha sakucamaya bānī //<BR>
rāu avadhapura cahata sidhāe / bidā hona hama ihā̃ paṭhāe //<BR>
mātu mudita mana āyasu dehū / bālaka jāni karaba nita nehū //<BR>
sunata bacana bilakheu ranivāsū / boli na sakahiṃ premabasa sāsū //<BR>
hr̥dayã lagāi kuãri saba līnhī / patinha sauṃpi binatī ati kīnhī //<BR>
<BR>
 chaṃ.  kari binaya siya rāmahi samarapī jori kara puni puni kahai /<BR>
      bali jā̃u tāta sujāna tumha kahũ bidita gati saba kī ahai //<BR>
      parivāra purajana mohi rājahi prānapriya siya jānibī /<BR>
      tulasīsa sīlu sanehu lakhi nija kiṃkarī kari mānibī //<BR>
<BR>
 so.  tumha paripūrana kāma jāna siromani bhāvapriya /<BR>
      jana guna gāhaka rāma doṣa dalana karunāyatana // 336 //<BR>
<BR>
asa kahi rahī carana gahi rānī / prema paṃka janu girā samānī //<BR>
suni sanehasānī bara bānī / bahubidhi rāma sāsu sanamānī //<BR>
rāma bidā māgata kara jorī / kīnha pranāmu bahori bahorī //<BR>
pāi asīsa bahuri siru nāī / bhāinha sahita cale raghurāī //<BR>
maṃju madhura mūrati ura ānī / bhaī saneha sithila saba rānī //<BR>
puni dhīraju dhari kuãri hãkārī / bāra bāra bheṭahiṃ mahatārīṃ //<BR>
pahũcāvahiṃ phiri milahiṃ bahorī / baḷhī paraspara prīti na thorī //<BR>
puni puni milata sakhinha bilagāī / bāla baccha jimi dhenu lavāī //<BR>
<BR>
 do.  premabibasa nara nāri saba sakhinha sahita ranivāsu /<BR>
      mānahũ kīnha bidehapura karunā̃ birahã nivāsu // 337 //<BR>
<BR>
suka sārikā jānakī jyāe / kanaka piṃjaranhi rākhi paḷhāe //<BR>
byākula kahahiṃ kahā̃ baidehī / suni dhīraju parihara_i na kehī //<BR>
bhae bikala khaga mr̥ga ehi bhā̃ti / manuja dasā kaiseṃ kahi jātī //<BR>
baṃdhu sameta janaku taba āe / prema umagi locana jala chāe //<BR>
sīya biloki dhīratā bhāgī / rahe kahāvata parama birāgī //<BR>
līnhi rā̃ya ura lāi jānakī / miṭī mahāmarajāda gyāna kī //<BR>
samujhāvata saba saciva sayāne / kīnha bicāru na avasara jāne //<BR>
bārahiṃ bāra sutā ura lāī / saji suṃdara pālakīṃ magāī //<BR>
<BR>
 do.  premabibasa parivāru sabu jāni sulagana naresa /<BR>
      kũari caḷhāī pālakinha sumire siddhi ganesa // 338 //<BR>
<BR>
bahubidhi bhūpa sutā samujhāī / nāridharamu kularīti sikhāī //<BR>
dāsīṃ dāsa die bahutere / suci sevaka je priya siya kere //<BR>
sīya calata byākula purabāsī / hohiṃ saguna subha maṃgala rāsī //<BR>
bhūsura saciva sameta samājā / saṃga cale pahũcāvana rājā //<BR>
samaya biloki bājane bāje / ratha gaja bāji barātinha sāje //<BR>
dasaratha bipra boli saba līnhe / dāna māna paripūrana kīnhe //<BR>
carana saroja dhūri dhari sīsā / mudita mahīpati pāi asīsā //<BR>
sumiri gajānanu kīnha payānā / maṃgalamūla saguna bhae nānā //<BR>
<BR>
 do.  sura prasūna baraṣahi haraṣi karahiṃ apacharā gāna /<BR>
      cale avadhapati avadhapura mudita bajāi nisāna // 339 //<BR>
<BR>
nr̥pa kari binaya mahājana phere / sādara sakala māgane ṭere //<BR>
bhūṣana basana bāji gaja dīnhe / prema poṣi ṭhāḷhe saba kīnhe //<BR>
bāra bāra biridāvali bhāṣī / phire sakala rāmahi ura rākhī //<BR>
bahuri bahuri kosalapati kahahīṃ / janaku premabasa phirai na cahahīṃ //<BR>
puni kaha bhūpati bacana suhāe / phiria mahīsa dūri baḷi āe //<BR>
rāu bahori utari bhae ṭhāḷhe / prema prabāha bilocana bāḷhe //<BR>
taba bideha bole kara jorī / bacana saneha sudhā̃ janu borī //<BR>
karau kavana bidhi binaya banāī / mahārāja mohi dīnhi baḷāī //<BR>
<BR>
 do.  kosalapati samadhī sajana sanamāne saba bhā̃ti /<BR>
      milani parasapara binaya ati prīti na hr̥dayã samāti // 340 //<BR>
<BR>
muni maṃḍalihi janaka siru nāvā / āsirabādu sabahi sana pāvā //<BR>
sādara puni bheṃṭe jāmātā / rūpa sīla guna nidhi saba bhrātā //<BR>
jori paṃkaruha pāni suhāe / bole bacana prema janu jāe //<BR>
rāma karau kehi bhā̃ti prasaṃsā / muni mahesa mana mānasa haṃsā //<BR>
karahiṃ joga jogī jehi lāgī / kohu mohu mamatā madu tyāgī //<BR>
byāpaku brahmu alakhu abināsī / cidānaṃdu niraguna gunarāsī //<BR>
mana sameta jehi jāna na bānī / taraki na sakahiṃ sakala anumānī //<BR>
mahimā nigamu neti kahi kahaī / jo tihũ kāla ekarasa rahaī //<BR>
<BR>
 do.  nayana biṣaya mo kahũ bhaya_u so samasta sukha mūla /<BR>
      saba_i lābhu jaga jīva kahã bhaẽ īsu anukula // 341 //<BR>
<BR>
sabahi bhā̃ti mohi dīnhi baḷāī / nija jana jāni līnha apanāī //<BR>
hohiṃ sahasa dasa sārada seṣā / karahiṃ kalapa koṭika bhari lekhā //<BR>
mora bhāgya rāura guna gāthā / kahi na sirāhiṃ sunahu raghunāthā //<BR>
mai kachu kaha_ũ eka bala moreṃ / tumha rījhahu saneha suṭhi thoreṃ //<BR>
bāra bāra māga_ũ kara joreṃ / manu pariharai carana jani bhoreṃ //<BR>
suni bara bacana prema janu poṣe / pūranakāma rāmu paritoṣe //<BR>
kari bara binaya sasura sanamāne / pitu kausika basiṣṭha sama jāne //<BR>
binatī bahuri bharata sana kīnhī / mili sapremu puni āsiṣa dīnhī //<BR>
<BR>
 do.  mile lakhana ripusūdanahi dīnhi asīsa mahīsa /<BR>
      bhae paraspara premabasa phiri phiri nāvahiṃ sīsa // 342 //<BR>
<BR>
bāra bāra kari binaya baḷāī / raghupati cale saṃga saba bhāī //<BR>
janaka gahe kausika pada jāī / carana renu sira nayananha lāī //<BR>
sunu munīsa bara darasana toreṃ / agamu na kachu pratīti mana moreṃ //<BR>
jo sukhu sujasu lokapati cahahīṃ / karata manoratha sakucata ahahīṃ //<BR>
so sukhu sujasu sulabha mohi svāmī / saba sidhi tava darasana anugāmī //<BR>
kīnhi binaya puni puni siru nāī / phire mahīsu āsiṣā pāī //<BR>
calī barāta nisāna bajāī / mudita choṭa baḷa saba samudāī //<BR>
rāmahi nirakhi grāma nara nārī / pāi nayana phalu hohiṃ sukhārī //<BR>
<BR>
 do.  bīca bīca bara bāsa kari maga loganha sukha deta /<BR>
      avadha samīpa punīta dina pahũcī āi janeta // 343 // ”<BR>
<BR>
hane nisāna panava bara bāje / bheri saṃkha dhuni haya gaya gāje //<BR>
jhā̃jhi birava ḍiṃḍamīṃ suhāī / sarasa rāga bājahiṃ sahanāī //<BR>
pura jana āvata akani barātā / mudita sakala pulakāvali gātā //<BR>
nija nija suṃdara sadana sãvāre / hāṭa bāṭa cauhaṭa pura dvāre //<BR>
galīṃ sakala aragajā̃ siṃcāī / jahã tahã caukeṃ cāru purāī //<BR>
banā bajāru na jāi bakhānā / torana ketu patāka bitānā //<BR>
saphala pūgaphala kadali rasālā / rope bakula kadaṃba tamālā //<BR>
lage subhaga taru parasata dharanī / manimaya ālabāla kala karanī //<BR>
<BR>
 do.  bibidha bhā̃ti maṃgala kalasa gr̥ha gr̥ha race sãvāri /<BR>
      sura brahmādi sihāhiṃ saba raghubara purī nihāri // 344 //<BR>
<BR>
bhūpa bhavana tehi avasara sohā / racanā dekhi madana manu mohā //<BR>
maṃgala saguna manoharatāī / ridhi sidhi sukha saṃpadā suhāī //<BR>
janu uchāha saba sahaja suhāe / tanu dhari dhari dasaratha dasaratha gr̥hã chāe //<BR>
dekhana hetu rāma baidehī / kahahu lālasā hohi na kehī //<BR>
jutha jūtha mili calīṃ suāsini / nija chabi nidarahiṃ madana bilāsani //<BR>
sakala sumaṃgala sajeṃ āratī / gāvahiṃ janu bahu beṣa bhāratī //<BR>
bhūpati bhavana kolāhalu hoī / jāi na barani sama_u sukhu soī //<BR>
kausalyādi rāma mahatārīṃ / prema bibasa tana dasā bisārīṃ //<BR>
<BR>
 do.  die dāna bipranha bipula pūji ganesa purārī /<BR>
      pramudita parama daridra janu pāi padāratha cāri // 345 //<BR>
<BR>
moda pramoda bibasa saba mātā / calahiṃ na carana sithila bhae gātā //<BR>
rāma darasa hita ati anurāgīṃ / parichani sāju sajana saba lāgīṃ //<BR>
bibidha bidhāna bājane bāje / maṃgala mudita sumitrā̃ sāje //<BR>
harada dūba dadhi pallava phūlā / pāna pūgaphala maṃgala mūlā //<BR>
acchata aṃkura locana lājā / maṃjula maṃjari tulasi birājā //<BR>
chuhe puraṭa ghaṭa sahaja suhāe / madana sakuna janu nīḷa banāe //<BR>
saguna suṃgadha na jāhiṃ bakhānī / maṃgala sakala sajahiṃ saba rānī //<BR>
racīṃ āratīṃ bahuta bidhānā / mudita karahiṃ kala maṃgala gānā //<BR>
<BR>
 do.  kanaka thāra bhari maṃgalanhi kamala karanhi liẽ māta /<BR>
      calīṃ mudita parichani karana pulaka pallavita gāta // 346 //<BR>
<BR>
dhūpa dhūma nabhu mecaka bhayaū / sāvana ghana ghamaṃḍu janu ṭhayaū //<BR>
surataru sumana māla sura baraṣahiṃ / manahũ balāka avali manu karaṣahiṃ //<BR>
maṃjula manimaya baṃdanivāre / manahũ pākaripu cāpa sãvāre //<BR>
pragaṭahiṃ durahiṃ aṭanha para bhāmini / cāru capala janu damakahiṃ dāmini //<BR>
duṃdubhi dhuni ghana garajani ghorā / jācaka cātaka dādura morā //<BR>
sura sugandha suci baraṣahiṃ bārī / sukhī sakala sasi pura nara nārī //<BR>
sama_u jānī gura āyasu dīnhā / pura prabesu raghukulamani kīnhā //<BR>
sumiri saṃbhu girajā ganarājā / mudita mahīpati sahita samājā //<BR>
<BR>
 do.  hohiṃ saguna baraṣahiṃ sumana sura duṃdubhīṃ bajāi /<BR>
      bibudha badhū nācahiṃ mudita maṃjula maṃgala gāi // 347 //<BR>
<BR>
māgadha sūta baṃdi naṭa nāgara / gāvahiṃ jasu tihu loka ujāgara //<BR>
jaya dhuni bimala beda bara bānī / dasa disi sunia sumaṃgala sānī //<BR>
bipula bājane bājana lāge / nabha sura nagara loga anurāge //<BR>
bane barātī barani na jāhīṃ / mahā mudita mana sukha na samāhīṃ //<BR>
purabāsinha taba rāya johāre / dekhata rāmahi bhae sukhāre //<BR>
karahiṃ nichāvari manigana cīrā / bāri bilocana pulaka sarīrā //<BR>
ārati karahiṃ mudita pura nārī / haraṣahiṃ nirakhi kũara bara cārī //<BR>
sibikā subhaga ohāra ughārī / dekhi dulahininha hohiṃ sukhārī //<BR>
<BR>
 do.  ehi bidhi sabahī deta sukhu āe rājaduāra /<BR>
      mudita mātu paruchani karahiṃ badhunha sameta kumāra // 348 //<BR>
<BR>
karahiṃ āratī bārahiṃ bārā / premu pramodu kahai ko pārā //<BR>
bhūṣana mani paṭa nānā jātī // karahī nichāvari aganita bhā̃tī //<BR>
badhunha sameta dekhi suta cārī / paramānaṃda magana mahatārī //<BR>
puni puni sīya rāma chabi dekhī // mudita saphala jaga jīvana lekhī //<BR>
sakhīṃ sīya mukha puni puni cāhī / gāna karahiṃ nija sukr̥ta sarāhī //<BR>
baraṣahiṃ sumana chanahiṃ chana devā / nācahiṃ gāvahiṃ lāvahiṃ sevā //<BR>
dekhi manohara cāriu jorīṃ / sārada upamā sakala ḍhãḍhorīṃ //<BR>
deta na banahiṃ nipaṭa laghu lāgī / ekaṭaka rahīṃ rūpa anurāgīṃ //<BR>
<BR>
 do.  nigama nīti kula rīti kari aragha pā̃vaḷe deta /<BR>
      badhunha sahita suta parichi saba calīṃ lavāi niketa // 349 //<BR>
<BR>
cāri siṃghāsana sahaja suhāe / janu manoja nija hātha banāe //<BR>
tinha para kuãri kuãra baiṭhāre / sādara pāya punita pakhāre //<BR>
dhūpa dīpa naibeda beda bidhi / pūje bara dulahini maṃgalanidhi //<BR>
bārahiṃ bāra āratī karahīṃ / byajana cāru cāmara sira ḍharahīṃ //<BR>
bastu aneka nichāvara hohīṃ / bharīṃ pramoda mātu saba sohīṃ //<BR>
pāvā parama tatva janu jogīṃ / amr̥ta laheu janu saṃtata rogīṃ //<BR>
janama raṃka janu pārasa pāvā / aṃdhahi locana lābhu suhāvā //<BR>
mūka badana janu sārada chāī / mānahũ samara sūra jaya pāī //<BR>
<BR>
 do.  ehi sukha te sata koṭi guna pāvahiṃ mātu anaṃdu //<BR>
      bhāinha sahita biāhi ghara āe raghukulacaṃdu // 350(ka) //<BR>
<BR>
      loka rīta jananī karahiṃ bara dulahini sakucāhiṃ /<BR>
      modu binodu biloki baḷa rāmu manahiṃ musakāhiṃ // 350(kha) //<BR>
<BR>
deva pitara pūje bidhi nīkī / pūjīṃ sakala bāsanā jī kī //<BR>
sabahiṃ baṃdi māgahiṃ baradānā / bhāinha sahita rāma kalyānā //<BR>
aṃtarahita sura āsiṣa dehīṃ / mudita mātu aṃcala bhari leṃhīṃ //<BR>
bhūpati boli barātī līnhe / jāna basana mani bhūṣana dīnhe //<BR>
āyasu pāi rākhi ura rāmahi / mudita gae saba nija nija dhāmahi //<BR>
pura nara nāri sakala pahirāe / ghara ghara bājana lage badhāe //<BR>
jācaka jana jācahi joi joī / pramudita rāu dehiṃ soi soī //<BR>
sevaka sakala bajaniā nānā / pūrana kie dāna sanamānā //<BR>
<BR>
 do.  deṃhiṃ asīsa johāri saba gāvahiṃ guna gana gātha /<BR>
      taba gura bhūsura sahita gr̥hã gavanu kīnha naranātha // 351 //<BR>
<BR>
jo basiṣṭha anusāsana dīnhī / loka beda bidhi sādara kīnhī //<BR>
bhūsura bhīra dekhi saba rānī / sādara uṭhīṃ bhāgya baḷa jānī //<BR>
pāya pakhāri sakala anhavāe / pūji bhalī bidhi bhūpa jevā̃e //<BR>
ādara dāna prema paripoṣe / deta asīsa cale mana toṣe //<BR>
bahu bidhi kīnhi gādhisuta pūjā / nātha mohi sama dhanya na dūjā //<BR>
kīnhi prasaṃsā bhūpati bhūrī / rāninha sahita līnhi paga dhūrī //<BR>
bhītara bhavana dīnha bara bāsu / mana jogavata raha nr̥pa ranivāsū //<BR>
pūje gura pada kamala bahorī / kīnhi binaya ura prīti na thorī //<BR>
<BR>
  do.  badhunha sameta kumāra saba rāninha sahita mahīsu /<BR>
      puni puni baṃdata gura carana deta asīsa munīsu // 352 //<BR>
<BR>
binaya kīnhi ura ati anurāgeṃ / suta saṃpadā rākhi saba āgeṃ //<BR>
negu māgi munināyaka līnhā / āsirabādu bahuta bidhi dīnhā //<BR>
ura dhari rāmahi sīya sametā / haraṣi kīnha gura gavanu niketā //<BR>
biprabadhū saba bhūpa bolāī / caila cāru bhūṣana pahirāī //<BR>
bahuri bolāi suāsini līnhīṃ / ruci bicāri pahirāvani dīnhīṃ //<BR>
negī nega joga saba lehīṃ / ruci anurupa bhūpamani dehīṃ //<BR>
priya pāhune pūjya je jāne / bhūpati bhalī bhā̃ti sanamāne //<BR>
deva dekhi raghubīra bibāhū / baraṣi prasūna prasaṃsi uchāhū //<BR>
<BR>
 do.  cale nisāna bajāi sura nija nija pura sukha pāi /<BR>
      kahata parasapara rāma jasu prema na hr̥dayã samāi // 353 //<BR>
<BR>
saba bidhi sabahi samadi naranāhū / rahā hr̥dayã bhari pūri uchāhū //<BR>
jahã ranivāsu tahā̃ pagu dhāre / sahita bahūṭinha kuãra nihāre //<BR>
lie goda kari moda sametā / ko kahi saka_i bhaya_u sukhu jetā //<BR>
badhū saprema goda baiṭhārīṃ / bāra bāra hiyã haraṣi dulārīṃ //<BR>
dekhi samāju mudita ranivāsū / saba keṃ ura anaṃda kiyo bāsū //<BR>
kaheu bhūpa jimi bhaya_u bibāhū / suni haraṣu hota saba kāhū //<BR>
janaka rāja guna sīlu baḷāī / prīti rīti saṃpadā suhāī //<BR>
bahubidhi bhūpa bhāṭa jimi baranī / rānīṃ saba pramudita suni karanī //<BR>
<BR>
 do.  sutanha sameta nahāi nr̥pa boli bipra gura gyāti /<BR>
      bhojana kīnha aneka bidhi gharī paṃca ga_i rāti // 354 //<BR>
<BR>
maṃgalagāna karahiṃ bara bhāmini / bhai sukhamūla manohara jāmini //<BR>
ãca_i pāna saba kāhū̃ pāe / straga sugaṃdha bhūṣita chabi chāe //<BR>
rāmahi dekhi rajāyasu pāī / nija nija bhavana cale sira nāī //<BR>
prema pramoda binodu baḷhāī / sama_u samāju manoharatāī //<BR>
kahi na sakahi sata sārada sesū / beda biraṃci mahesa ganesū //<BR>
so mai kahauṃ kavana bidhi baranī / bhūmināgu sira dhara_i ki dharanī //<BR>
nr̥pa saba bhā̃ti sabahi sanamānī / kahi mr̥du bacana bolāī rānī //<BR>
badhū larikanīṃ para ghara āīṃ / rākhehu nayana palaka kī nāī //<BR>
<BR>
 do.  larikā śramita unīda basa sayana karāvahu jāi /<BR>
      asa kahi ge biśrāmagr̥hã rāma carana citu lāi // 355 //<BR>
<BR>
bhūpa bacana suni sahaja suhāe / jarita kanaka mani palãga ḍasāe //<BR>
subhaga surabhi paya phena samānā / komala kalita supetīṃ nānā //<BR>
upabarahana bara barani na jāhīṃ / straga sugaṃdha manimaṃdira māhīṃ //<BR>
ratanadīpa suṭhi cāru cãdovā / kahata na bana_i jāna jehiṃ jovā //<BR>
seja rucira raci rāmu uṭhāe / prema sameta palãga pauḷhāe //<BR>
agyā puni puni bhāinha dīnhī / nija nija seja sayana tinha kīnhī //<BR>
dekhi syāma mr̥du maṃjula gātā / kahahiṃ saprema bacana saba mātā //<BR>
māraga jāta bhayāvani bhārī / kehi bidhi tāta tāḷakā mārī //<BR>
<BR>
 do.  ghora nisācara bikaṭa bhaṭa samara ganahiṃ nahiṃ kāhu //<BR>
      māre sahita sahāya kimi khala mārīca subāhu // 356 //<BR>
<BR>
muni prasāda bali tāta tumhārī / īsa aneka karavareṃ ṭārī //<BR>
makha rakhavārī kari duhũ bhāī / guru prasāda saba bidyā pāī //<BR>
munitaya tarī lagata paga dhūrī / kīrati rahī bhuvana bhari pūrī //<BR>
kamaṭha pīṭhi pabi kūṭa kaṭhorā / nr̥pa samāja mahũ siva dhanu torā //<BR>
bisva bijaya jasu jānaki pāī / āe bhavana byāhi saba bhāī //<BR>
sakala amānuṣa karama tumhāre / kevala kausika kr̥pā̃ sudhāre //<BR>
āju suphala jaga janamu hamārā / dekhi tāta bidhubadana tumhārā //<BR>
je dina gae tumhahi binu dekheṃ / te biraṃci jani pārahiṃ lekheṃ //<BR>
<BR>
 do.  rāma pratoṣīṃ mātu saba kahi binīta bara baina /<BR>
      sumiri saṃbhu gura bipra pada kie nīdabasa naina // 357 //<BR>
<BR>
nīda_ũ badana soha suṭhi lonā / manahũ sā̃jha sarasīruha sonā //<BR>
ghara ghara karahiṃ jāgarana nārīṃ / dehiṃ parasapara maṃgala gārīṃ //<BR>
purī birājati rājati rajanī / rānīṃ kahahiṃ bilokahu sajanī //<BR>
suṃdara badhunha sāsu lai soī / phanikanha janu siramani ura goī //<BR>
prāta punīta kāla prabhu jāge / arunacūḷa bara bolana lāge //<BR>
baṃdi māgadhanhi gunagana gāe / purajana dvāra johārana āe //<BR>
baṃdi bipra sura gura pitu mātā / pāi asīsa mudita saba bhrātā //<BR>
jananinha sādara badana nihāre / bhūpati saṃga dvāra pagu dhāre //<BR>
<BR>
 do.  kīnha sauca saba sahaja suci sarita punīta nahāi /<BR>
      prātakriyā kari tāta pahiṃ āe cāriu bhāi // 358 //<BR>
<BR>
         navānhapārāyaṇa,tīsarā viśrāma<BR>
bhūpa biloki lie ura lāī / baiṭhai haraṣi rajāyasu pāī //<BR>
dekhi rāmu saba sabhā juḷānī / locana lābha avadhi anumānī //<BR>
puni basiṣṭu muni kausika āe / subhaga āsananhi muni baiṭhāe //<BR>
sutanha sameta pūji pada lāge / nirakhi rāmu dou gura anurāge //<BR>
kahahiṃ basiṣṭu dharama itihāsā / sunahiṃ mahīsu sahita ranivāsā //<BR>
muni mana agama gādhisuta karanī / mudita basiṣṭa bipula bidhi baranī //<BR>
bole bāmadeu saba sā̃cī / kīrati kalita loka tihũ mācī //<BR>
suni ānaṃdu bhaya_u saba kāhū / rāma lakhana ura adhika uchāhū //<BR>
<BR>
 do.  maṃgala moda uchāha nita jāhiṃ divasa ehi bhā̃ti /<BR>
      umagī avadha anaṃda bhari adhika adhika adhikāti // 359 //<BR>
<BR>
sudina sodhi kala kaṃkana chaure / maṃgala moda binoda na thore //<BR>
nita nava sukhu sura dekhi sihāhīṃ / avadha janma jācahiṃ bidhi pāhīṃ //<BR>
bisvāmitru calana nita cahahīṃ / rāma saprema binaya basa rahahīṃ //<BR>
dina dina sayaguna bhūpati bhāū / dekhi sarāha mahāmunirāū //<BR>
māgata bidā rāu anurāge / sutanha sameta ṭhāḷha bhe āge //<BR>
nātha sakala saṃpadā tumhārī / maiṃ sevaku sameta suta nārī //<BR>
karaba sadā larikanaḥ para chohū / darasana deta rahaba muni mohū //<BR>
asa kahi rāu sahita suta rānī / pareu carana mukha āva na bānī //<BR>
dīnha asīsa bipra bahu bhā̃tī / cale na prīti rīti kahi jātī //<BR>
rāmu saprema saṃga saba bhāī / āyasu pāi phire pahũcāī //<BR>
<BR>
 do.  rāma rūpu bhūpati bhagati byāhu uchāhu anaṃdu /<BR>
      jāta sarāhata manahiṃ mana mudita gādhikulacaṃdu // 360 //<BR>
<BR>
bāmadeva raghukula gura gyānī / bahuri gādhisuta kathā bakhānī //<BR>
suni muni sujasu manahiṃ mana rāū / baranata āpana punya prabhāū //<BR>
bahure loga rajāyasu bhayaū / sutanha sameta nr̥pati gr̥hã gayaū //<BR>
jahã tahã rāma byāhu sabu gāvā / sujasu punīta loka tihũ chāvā //<BR>
āe byāhi rāmu ghara jaba teṃ / basa_i anaṃda avadha saba taba teṃ //<BR>
prabhu bibāhã jasa bhaya_u uchāhū / sakahiṃ na barani girā ahināhū //<BR>
kabikula jīvanu pāvana jānī // rāma sīya jasu maṃgala khānī //<BR>
tehi te maiṃ kachu kahā bakhānī / karana punīta hetu nija bānī //<BR>
<BR>
 chaṃ.  nija girā pāvani karana kārana rāma jasu tulasī kahyo /<BR>
      raghubīra carita apāra bāridhi pāru kabi kauneṃ lahyo //<BR>
      upabīta byāha uchāha maṃgala suni je sādara gāvahīṃ /<BR>
      baidehi rāma prasāda te jana sarbadā sukhu pāvahīṃ //<BR>
<BR>
 so.  siya raghubīra bibāhu je saprema gāvahiṃ sunahiṃ /<BR>
      tinha kahũ sadā uchāhu maṃgalāyatana rāma jasu // 361 //<BR>
<BR>
          māsapārāyaṇa, bārahavā̃ viśrāma<BR>
      iti śrīmadrāmacaritamānase sakalakalikaluṣabidhvaṃsane<BR>
          prathamaḥ sopānaḥ samāptaḥ /<BR>
           (bālakāṇḍa samāpta)<BR>
            \-\-\-\-\-\-\-\-\-\-<BR>
<BR>
<BR>
<BR>
</body></html>
