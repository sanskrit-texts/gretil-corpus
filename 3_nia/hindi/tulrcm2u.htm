<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Tulasidasa: Ramacaritamanasa 2</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Tulasidasa [Tulsidas]: Ramacaritamanasa [Ram Carit Manas]<BR>
Sopana 2: Ayodhyakanda<BR>
<BR>
Input "by a group of volunteers at Ratlam" /<BR>
<BR>
<BR>
<hr>
THIS <a href="http://gretil.sub.uni-goettingen.de/fiindolo/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration
<br>
set to UTF-8.)
<table style="width: 50%">
<tr><td>description:</td>     <td align=center>multibyte sequence:</td></tr>
<tr><td>long a</td>          <td align=center>  ā   </td></tr>
<tr><td>long A</td>          <td align=center>  Ā   </td></tr>
<tr><td>long i</td>          <td align=center>  ī   </td></tr>
<tr><td>long I</td>          <td align=center>  Ī   </td></tr>
<tr><td>long u</td>          <td align=center>  ū   </td></tr>
<tr><td>long U</td>          <td align=center>  Ū   </td></tr>
<tr><td>vocalic r</td>          <td align=center>  ṛ  </td></tr>
<tr><td>vocalic R</td>          <td align=center>  Ṛ  </td></tr>
<tr><td>long vocalic r</td>     <td align=center>  ṝ  </td></tr>
<tr><td>vocalic l</td>          <td align=center>  ḷ  </td></tr>
<tr><td>long vocalic l</td>     <td align=center>  ḹ  </td></tr>
<tr><td>velar n</td>          <td align=center>  ṅ  </td></tr>
<tr><td>velar N</td>          <td align=center>  Ṅ  </td></tr>
<tr><td>palatal n</td>          <td align=center>  ñ   </td></tr>
<tr><td>palatal N</td>          <td align=center>  Ñ   </td></tr>
<tr><td>retroflex t</td>     <td align=center>  ṭ  </td></tr>
<tr><td>retroflex T</td>     <td align=center>  Ṭ  </td></tr>
<tr><td>retroflex d</td>     <td align=center>  ḍ  </td></tr>
<tr><td>retroflex D</td>     <td align=center>  Ḍ  </td></tr>
<tr><td>retroflex n</td>     <td align=center>  ṇ  </td></tr>
<tr><td>retroflex N</td>     <td align=center>  Ṇ  </td></tr>
<tr><td>palatal s</td>          <td align=center>  ś   </td></tr>
<tr><td>palatal S</td>          <td align=center>  Ś   </td></tr>
<tr><td>retroflex s</td>     <td align=center>  ṣ  </td></tr>
<tr><td>retroflex S</td>     <td align=center>  Ṣ  </td></tr>
<tr><td>anusvara</td>          <td align=center>  ṃ  </td></tr>
<tr><td>anunasika</td>          <td align=center>  m̐  </td></tr>
<tr><td>visarga</td>          <td align=center>  ḥ  </td></tr>
<tr><td>long e</td>          <td align=center>  ē   </td></tr>
<tr><td>long o</td>          <td align=center>  ō   </td></tr>
<tr><td>l underbar</td>          <td align=center>  ḻ  </td></tr>
<tr><td>r underbar</td>          <td align=center>  ṟ  </td></tr>
<tr><td>n underbar</td>          <td align=center>  ṉ  </td></tr>
<tr><td>k underbar</td>          <td align=center>  ḵ  </td></tr>
<tr><td>t underbar</td>          <td align=center>  ṯ  </td></tr>

<tr><td>nasalized a</td>          <td align=center>  ã   </td></tr>
<tr><td>nasalized long a</td>          <td align=center>  ā̃ </td></tr>
<tr><td>a breve</td>          <td align=center>  ă   </td></tr>
<tr><td>nasalized i</td>          <td align=center>  ĩ   </td></tr>
<tr><td>i dieresis</td>          <td align=center>  ï   </td></tr>
<tr><td>nasalized long i</td>          <td align=center>  ī̃ </td></tr>
<tr><td>nasalized u</td>          <td align=center>  ũ   </td></tr>
<tr><td>u dieresis</td>          <td align=center>  ü   </td></tr>
<tr><td>nasalized long u</td>          <td align=center>  ū̃ </td></tr>
<tr><td>nasalized e</td>          <td align=center>  ẽ  </td></tr>
<tr><td>e breve</td>          <td align=center>  ĕ  </td></tr>
<tr><td>nasalized o</td>          <td align=center>  õ   </td></tr>
<tr><td>o breve</td>          <td align=center>  ŏ   </td></tr>

<tr><td>intervocalic y</td>          <td align=center>  ẏ </td></tr>
<tr><td>voiceless fricative</td>          <td align=center>  k‍h̲ </td></tr>
<tr><td>   (in Nagari: kh underdot)</td></tr>
<tr><td>flapped r</td>          <td align=center>  ṛ   </td></tr>
</table>
Unless indicated otherwise, accents have been dropped in order<br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
<hr>

<BR>
<BR>
<BR>


         śrīgaṇeśāyanamaḥ<BR>
       śrījānakīvallabho vijayate<BR>
         śrīrāmacaritamānasa<BR>
         dvitīya sopāna<BR>
         ayodhyā\-kāṇḍa<BR>
          śloka<BR>
yasyāṅke ca vibhāti bhūdharasutā devāpagā mastake<BR>
bhāle bālavidhurgale ca garalaṃ yasyorasi vyālarāṭ /<BR>
so 'yaṃ bhūtivibhūṣaṇaḥ suravaraḥ sarvādhipaḥ sarvadā<BR>
śarvaḥ sarvagataḥ śivaḥ śaśinibhaḥ śrīśaṅkaraḥ pātu mām // 1 //<BR>
<BR>
prasannatāṃ yā na gatābhiṣekatastathā na mamle vanavāsaduḥkhataḥ /<BR>
mukhāmbujaśrī raghunandanasya me sadāstu sā maṅjulamaṃgalapradā // 2 //<BR>
<BR>
nīlāmbujaśyāmalakomalāṅgaṃ sītāsamāropitavāmabhāgam /<BR>
pāṇau mahāsāyakacārucāpaṃ namāmi rāmaṃ raghuvaṃśanātham // 3 //<BR>
<BR>
<BR>
 do.  śrīguru carana saroja raja nija manu mukuru sudhāri /<BR>
      barana_ũ raghubara bimala jasu jo dāyaku phala cāri //<BR>
jaba teṃ rāmu byāhi ghara āe / nita nava maṃgala moda badhāe //<BR>
bhuvana cāridasa bhūdhara bhārī / sukr̥ta megha baraṣahi sukha bārī //<BR>
<BR>
ridhi sidhi saṃpati nadīṃ suhāī / umagi avadha aṃbudhi kahũ āī //<BR>
manigana pura nara nāri sujātī / suci amola suṃdara saba bhā̃tī //<BR>
kahi na jāi kachu nagara bibhūtī / janu etania biraṃci karatūtī //<BR>
saba bidhi saba pura loga sukhārī / rāmacaṃda mukha caṃdu nihārī //<BR>
mudita mātu saba sakhīṃ sahelī / phalita biloki manoratha belī //<BR>
rāma rūpu gunasīlu subhāū / pramudita hoi dekhi suni rāū //<BR>
<BR>
 do.  saba keṃ ura abhilāṣu asa kahahiṃ manāi mahesu /<BR>
      āpa achata jubarāja pada rāmahi deu naresu // 1 //<BR>
<BR>
eka samaya saba sahita samājā / rājasabhā̃ raghurāju birājā //<BR>
sakala sukr̥ta mūrati naranāhū / rāma sujasu suni atihi uchāhū //<BR>
nr̥pa saba rahahiṃ kr̥pā abhilāṣeṃ / lokapa karahiṃ prīti rukha rākheṃ //<BR>
tibhuvana tīni kāla jaga māhīṃ / bhūri bhāga dasaratha sama nāhīṃ //<BR>
maṃgalamūla rāmu suta jāsū / jo kachu kahija thora sabu tāsū //<BR>
rāyã subhāyã mukuru kara līnhā / badanu biloki mukuṭa sama kīnhā //<BR>
śravana samīpa bhae sita kesā / manahũ jaraṭhapanu asa upadesā //<BR>
nr̥pa jubarāja rāma kahũ dehū / jīvana janama lāhu kina lehū //<BR>
<BR>
 do.  yaha bicāru ura āni nr̥pa sudinu suavasaru pāi /<BR>
      prema pulaki tana mudita mana gurahi sunāya_u jāi // 2 //<BR>
<BR>
kaha_i bhuālu sunia munināyaka / bhae rāma saba bidhi saba lāyaka //<BR>
sevaka saciva sakala purabāsī / je hamāre ari mitra udāsī //<BR>
sabahi rāmu priya jehi bidhi mohī / prabhu asīsa janu tanu dhari sohī //<BR>
bipra sahita parivāra gosāīṃ / karahiṃ chohu saba raurihi nāī //<BR>
je gura carana renu sira dharahīṃ / te janu sakala bibhava basa karahīṃ //<BR>
mohi sama yahu anubhaya_u na dūjeṃ / sabu pāya_ũ raja pāvani pūjeṃ //<BR>
aba abhilāṣu eku mana moreṃ / pūjahi nātha anugraha toreṃ //<BR>
muni prasanna lakhi sahaja sanehū / kaheu naresa rajāyasu dehū //<BR>
<BR>
 do.  rājana rāura nāmu jasu saba abhimata dātāra /<BR>
      phala anugāmī mahipa mani mana abhilāṣu tumhāra // 3 //<BR>
<BR>
saba bidhi guru prasanna jiyã jānī / boleu rāu rahãsi mr̥du bānī //<BR>
nātha rāmu kariahiṃ jubarājū / kahia kr̥pā kari karia samājū //<BR>
mohi achata yahu hoi uchāhū / lahahiṃ loga saba locana lāhū //<BR>
prabhu prasāda siva saba_i nibāhīṃ / yaha lālasā eka mana māhīṃ //<BR>
puni na soca tanu raha_u ki jāū / jehiṃ na hoi pācheṃ pachitāū //<BR>
suni muni dasaratha bacana suhāe / maṃgala moda mūla mana bhāe //<BR>
sunu nr̥pa jāsu bimukha pachitāhīṃ / jāsu bhajana binu jarani na jāhīṃ //<BR>
bhaya_u tumhāra tanaya soi svāmī / rāmu punīta prema anugāmī //<BR>
<BR>
 do.  begi bilaṃbu na karia nr̥pa sājia sabui samāju /<BR>
      sudina sumaṃgalu tabahiṃ jaba rāmu hohiṃ jubarāju // 4 //<BR>
<BR>
mudita mahipati maṃdira āe / sevaka saciva sumaṃtru bolāe //<BR>
kahi jayajīva sīsa tinha nāe / bhūpa sumaṃgala bacana sunāe //<BR>
jauṃ pā̃cahi mata lāgai nīkā / karahu haraṣi hiyã rāmahi ṭīkā //<BR>
maṃtrī mudita sunata priya bānī / abhimata biravã pareu janu pānī //<BR>
binatī saciva karahi kara jorī / jiahu jagatapati barisa karorī //<BR>
jaga maṃgala bhala kāju bicārā / begia nātha na lāia bārā //<BR>
nr̥pahi modu suni saciva subhāṣā / baḷhata bauṃḷa janu lahī susākhā //<BR>
<BR>
 do.  kaheu bhūpa munirāja kara joi joi āyasu hoi /<BR>
      rāma rāja abhiṣeka hita begi karahu soi soi // 5 //<BR>
<BR>
haraṣi munīsa kaheu mr̥du bānī / ānahu sakala sutīratha pānī //<BR>
auṣadha mūla phūla phala pānā / kahe nāma gani maṃgala nānā //<BR>
cāmara carama basana bahu bhā̃tī / roma pāṭa paṭa aganita jātī //<BR>
manigana maṃgala bastu anekā / jo jaga jogu bhūpa abhiṣekā //<BR>
beda bidita kahi sakala bidhānā / kaheu racahu pura bibidha bitānā //<BR>
saphala rasāla pūgaphala kerā / ropahu bīthinha pura cahũ pherā //<BR>
racahu maṃju mani caukeṃ cārū / kahahu banāvana begi bajārū //<BR>
pūjahu ganapati gura kuladevā / saba bidhi karahu bhūmisura sevā //<BR>
<BR>
 do.  dhvaja patāka torana kalasa sajahu turaga ratha nāga /<BR>
      sira dhari munibara bacana sabu nija nija kājahiṃ lāga // 6 //<BR>
<BR>
jo munīsa jehi āyasu dīnhā / so tehiṃ kāju prathama janu kīnhā //<BR>
bipra sādhu sura pūjata rājā / karata rāma hita maṃgala kājā //<BR>
sunata rāma abhiṣeka suhāvā / bāja gahāgaha avadha badhāvā //<BR>
rāma sīya tana saguna janāe / pharakahiṃ maṃgala aṃga suhāe //<BR>
pulaki saprema parasapara kahahīṃ / bharata āgamanu sūcaka ahahīṃ //<BR>
bhae bahuta dina ati avaserī / saguna pratīti bheṃṭa priya kerī //<BR>
bharata sarisa priya ko jaga māhīṃ / iha_i saguna phalu dūsara nāhīṃ //<BR>
rāmahi baṃdhu soca dina rātī / aṃḍanhi kamaṭha hrada_u jehi bhā̃tī //<BR>
<BR>
 do.  ehi avasara maṃgalu parama suni rahãseu ranivāsu /<BR>
      sobhata lakhi bidhu baḷhata janu bāridhi bīci bilāsu // 7 //<BR>
<BR>
prathama jāi jinha bacana sunāe / bhūṣana basana bhūri tinha pāe //<BR>
prema pulaki tana mana anurāgīṃ / maṃgala kalasa sajana saba lāgīṃ //<BR>
caukeṃ cāru sumitrā̃ purī / manimaya bibidha bhā̃ti ati rurī //<BR>
ānãda magana rāma mahatārī / die dāna bahu bipra hãkārī //<BR>
pūjīṃ grāmadebi sura nāgā / kaheu bahori dena balibhāgā //<BR>
jehi bidhi hoi rāma kalyānū / dehu dayā kari so baradānū //<BR>
gāvahiṃ maṃgala kokilabayanīṃ / bidhubadanīṃ mr̥gasāvakanayanīṃ //<BR>
<BR>
 do.  rāma rāja abhiṣeku suni hiyã haraṣe nara nāri /<BR>
      lage sumaṃgala sajana saba bidhi anukūla bicāri // 8 //<BR>
<BR>
taba naranāhã basiṣṭhu bolāe / rāmadhāma sikha dena paṭhāe //<BR>
gura āgamanu sunata raghunāthā / dvāra āi pada nāya_u māthā //<BR>
sādara aragha dei ghara āne / soraha bhā̃ti pūji sanamāne //<BR>
gahe carana siya sahita bahorī / bole rāmu kamala kara jorī //<BR>
sevaka sadana svāmi āgamanū / maṃgala mūla amaṃgala damanū //<BR>
tadapi ucita janu boli saprītī / paṭha_ia kāja nātha asi nītī //<BR>
prabhutā taji prabhu kīnha sanehū / bhaya_u punīta āju yahu gehū //<BR>
āyasu hoi so karauṃ gosāī / sevaka laha_i svāmi sevakāī //<BR>
<BR>
 do.  suni saneha sāne bacana muni raghubarahi prasaṃsa /<BR>
      rāma kasa na tumha kahahu asa haṃsa baṃsa avataṃsa // 9 //<BR>
<BR>
barani rāma guna sīlu subhāū / bole prema pulaki munirāū //<BR>
bhūpa sajeu abhiṣeka samājū / cāhata dena tumhahi jubarājū //<BR>
rāma karahu saba saṃjama ājū / jauṃ bidhi kusala nibāhai kājū //<BR>
guru sikha dei rāya pahiṃ gaya_u / rāma hr̥dayã asa bisama_u bhayaū //<BR>
janame eka saṃga saba bhāī / bhojana sayana keli larikāī //<BR>
karanabedha upabīta biāhā / saṃga saṃga saba bhae uchāhā //<BR>
bimala baṃsa yahu anucita ekū / baṃdhu bihāi baḷehi abhiṣekū //<BR>
prabhu saprema pachitāni suhāī / hara_u bhagata mana kai kuṭilāī //<BR>
<BR>
 do.  tehi avasara āe lakhana magana prema ānaṃda /<BR>
      sanamāne priya bacana kahi raghukula kairava caṃda // 10 //<BR>
<BR>
bājahiṃ bājane bibidha bidhānā / pura pramodu nahiṃ jāi bakhānā //<BR>
bharata āgamanu sakala manāvahiṃ / āvahũ begi nayana phalu pāvahiṃ //<BR>
hāṭa bāṭa ghara galīṃ athāī / kahahiṃ parasapara loga logāī //<BR>
kāli lagana bhali ketika bārā / pūjihi bidhi abhilāṣu hamārā //<BR>
kanaka siṃghāsana sīya sametā / baiṭhahiṃ rāmu hoi cita cetā //<BR>
sakala kahahiṃ kaba hoihi kālī / bighana manāvahiṃ deva kucālī //<BR>
tinhahi sohāi na avadha badhāvā / corahi caṃdini rāti na bhāvā //<BR>
sārada boli binaya sura karahīṃ / bārahiṃ bāra pāya lai parahīṃ //<BR>
<BR>
 do.  bipati hamāri biloki baḷi mātu karia soi āju /<BR>
      rāmu jāhiṃ bana rāju taji hoi sakala surakāju // 11 //<BR>
<BR>
suni sura binaya ṭhāḷhi pachitātī / bha_iũ saroja bipina himarātī //<BR>
dekhi deva puni kahahiṃ nihorī / mātu tohi nahiṃ thoriu khorī //<BR>
bisamaya haraṣa rahita raghurāū / tumha jānahu saba rāma prabhāū //<BR>
jīva karama basa sukha dukha bhāgī / jāia avadha deva hita lāgī //<BR>
bāra bāra gahi carana sãkocau / calī bicāri bibudha mati pocī //<BR>
ū̃ca nivāsu nīci karatūtī / dekhi na sakahiṃ parāi bibhūtī //<BR>
āgila kāju bicāri bahorī / karahahiṃ cāha kusala kabi morī //<BR>
haraṣi hr̥dayã dasaratha pura āī / janu graha dasā dusaha dukhadāī //<BR>
<BR>
 do.  nāmu maṃtharā maṃdamati cerī kaikei keri /<BR>
      ajasa peṭārī tāhi kari gaī girā mati pheri // 12 //<BR>
<BR>
dīkha maṃtharā nagaru banāvā / maṃjula maṃgala bāja badhāvā //<BR>
pūchesi loganha kāha uchāhū / rāma tilaku suni bhā ura dāhū //<BR>
kara_i bicāru kubuddhi kujātī / hoi akāju kavani bidhi rātī //<BR>
dekhi lāgi madhu kuṭila kirātī / jimi gavã taka_i leũ kehi bhā̃tī //<BR>
bharata mātu pahiṃ ga_i bilakhānī / kā anamani hasi kaha hãsi rānī //<BR>
ūtaru dei na lei usāsū / nāri carita kari ḍhāra_i ā̃sū //<BR>
hãsi kaha rāni gālu baḷa toreṃ / dīnha lakhana sikha asa mana moreṃ //<BR>
tabahũ na bola ceri baḷi pāpini / chāḷa_i svāsa kāri janu sā̃pini //<BR>
<BR>
 do.  sabhaya rāni kaha kahasi kina kusala rāmu mahipālu /<BR>
      lakhanu bharatu ripudamanu suni bhā kubarī ura sālu // 13 //<BR>
<BR>
kata sikha dei hamahi kou māī / gālu karaba kehi kara balu pāī //<BR>
rāmahi chāḷi kusala kehi ājū / jehi janesu dei jubarājū //<BR>
bhaya_u kausilahi bidhi ati dāhina / dekhata garaba rahata ura nāhina //<BR>
dekhehu kasa na jāi saba sobhā / jo avaloki mora manu chobhā //<BR>
pūtu bidesa na socu tumhāreṃ / jānati hahu basa nāhu hamāreṃ //<BR>
nīda bahuta priya seja turāī / lakhahu na bhūpa kapaṭa caturāī //<BR>
suni priya bacana malina manu jānī / jhukī rāni aba rahu aragānī //<BR>
puni asa kabahũ kahasi gharaphorī / taba dhari jībha kaḷhāva_ũ torī //<BR>
<BR>
 do.  kāne khore kūbare kuṭila kucālī jāni /<BR>
      tiya biseṣi puni ceri kahi bharatamātu musukāni // 14 //<BR>
<BR>
priyabādini sikha dīnhiũ tohī / sapanehũ to para kopu na mohī //<BR>
sudinu sumaṃgala dāyaku soī / tora kahā phura jehi dina hoī //<BR>
jeṭha svāmi sevaka laghu bhāī / yaha dinakara kula rīti suhāī //<BR>
rāma tilaku jauṃ sā̃cehũ kālī / deũ māgu mana bhāvata ālī //<BR>
kausalyā sama saba mahatārī / rāmahi sahaja subhāyã piārī //<BR>
mo para karahiṃ sanehu biseṣī / maiṃ kari prīti parīchā dekhī //<BR>
jauṃ bidhi janamu dei kari chohū / hohũ rāma siya pūta putohū //<BR>
prāna teṃ adhika rāmu priya moreṃ / tinha keṃ tilaka chobhu kasa toreṃ //<BR>
<BR>
 do.  bharata sapatha tohi satya kahu parihari kapaṭa durāu /<BR>
      haraṣa samaya bisama_u karasi kārana mohi sunāu // 15 //<BR>
<BR>
ekahiṃ bāra āsa saba pūjī / aba kachu kahaba jībha kari dūjī //<BR>
phorai jogu kapāru abhāgā / bhaleu kahata dukha ra_urehi lāgā //<BR>
kahahiṃ jhūṭhi phuri bāta banāī / te priya tumhahi karui maiṃ māī //<BR>
hamahũ kahabi aba ṭhakurasohātī / nāhiṃ ta mauna rahaba dinu rātī //<BR>
kari kurūpa bidhi parabasa kīnhā / bavā so lunia lahia jo dīnhā //<BR>
kou nr̥pa hou hamahi kā hānī / ceri chāḷi aba hoba ki rānī //<BR>
jārai jogu subhāu hamārā / anabhala dekhi na jāi tumhārā //<BR>
tāteṃ kachuka bāta anusārī / chamia debi baḷi cūka hamārī //<BR>
<BR>
 do.  gūḷha kapaṭa priya bacana suni tīya adharabudhi rāni /<BR>
      suramāyā basa bairinihi suhda jāni patiāni // 16 //<BR>
<BR>
sādara puni puni pū̃chati ohī / sabarī gāna mr̥gī janu mohī //<BR>
tasi mati phirī aha_i jasi bhābī / rahasī ceri ghāta janu phābī //<BR>
tumha pū̃chahu maiṃ kahata ḍerāū̃ / dhareu mora gharaphorī nāū̃ //<BR>
saji pratīti bahubidhi gaḷhi cholī / avadha sāḷhasātī taba bolī //<BR>
priya siya rāmu kahā tumha rānī / rāmahi tumha priya so phuri bānī //<BR>
rahā prathama aba te dina bīte / sama_u phireṃ ripu hohiṃ piṃrīte //<BR>
bhānu kamala kula poṣanihārā / binu jala jāri kara_i soi chārā //<BR>
jari tumhāri caha savati ukhārī / rū̃dhahu kari upāu bara bārī //<BR>
<BR>
 do.  tumhahi na socu sohāga bala nija basa jānahu rāu /<BR>
      mana malīna muha mīṭha nr̥pa rāura sarala subhāu // 17 //<BR>
<BR>
catura gãbhīra rāma mahatārī / bīcu pāi nija bāta sãvārī //<BR>
paṭhae bharatu bhūpa nania_ureṃ / rāma mātu mata jānava ra_ureṃ //<BR>
sevahiṃ sakala savati mohi nīkeṃ / garabita bharata mātu bala pī keṃ //<BR>
sālu tumhāra kausilahi māī / kapaṭa catura nahiṃ hoi janāī //<BR>
rājahi tumha para premu biseṣī / savati subhāu saka_i nahiṃ dekhī //<BR>
racī praṃpacu bhūpahi apanāī / rāma tilaka hita lagana dharāī //<BR>
yaha kula ucita rāma kahũ ṭīkā / sabahi sohāi mohi suṭhi nīkā //<BR>
āgili bāta samujhi ḍaru mohī / deu daiu phiri so phalu ohī //<BR>
<BR>
 do.  raci paci koṭika kuṭilapana kīnhesi kapaṭa prabodhu //<BR>
      kahisi kathā sata savati kai jehi bidhi bāḷha birodhu // 18 //<BR>
<BR>
bhāvī basa pratīti ura āī / pū̃cha rāni puni sapatha devāī //<BR>
kā pūchahũ tumha abahũ na jānā / nija hita anahita pasu pahicānā //<BR>
bhaya_u pākhu dina sajata samājū / tumha pāī sudhi mohi sana ājū //<BR>
khāia pahiria rāja tumhāreṃ / satya kaheṃ nahiṃ doṣu hamāreṃ //<BR>
jauṃ asatya kachu kahaba banāī / tau bidhi deihi hamahi sajāī //<BR>
rāmahi tilaka kāli jauṃ bhayaū.ḥ tumha kahũ bipati bīju bidhi bayaū //<BR>
rekha khãcāi kaha_ũ balu bhāṣī / bhāmini bha_ihu dūdha ka_i mākhī //<BR>
jauṃ suta sahita karahu sevakāī / tau ghara rahahu na āna upāī //<BR>
<BR>
 do.  kadrū̃ binatahi dīnha dukhu tumhahi kausilā̃ deba /<BR>
      bharatu baṃdigr̥ha seihahiṃ lakhanu rāma ke neba // 19 //<BR>
<BR>
kaikayasutā sunata kaṭu bānī / kahi na saka_i kachu sahami sukhānī //<BR>
tana paseu kadalī jimi kā̃pī / kubarīṃ dasana jībha taba cā̃pī //<BR>
kahi kahi koṭika kapaṭa kahānī / dhīraju dharahu prabodhisi rānī //<BR>
phirā karamu priya lāgi kucālī / bakihi sarāha_i māni marālī //<BR>
sunu maṃtharā bāta phuri torī / dahini ā̃khi nita pharaka_i morī //<BR>
dina prati dekha_ũ rāti kusapane / kaha_ũ na tohi moha basa apane //<BR>
kāha karau sakhi sūdha subhāū / dāhina bāma na jāna_ũ kāū //<BR>
<BR>
 do.  apane calata na āju lagi anabhala kāhuka kīnha /<BR>
      kehiṃ agha ekahi bāra mohi daiã dusaha dukhu dīnha // 20 //<BR>
<BR>
naihara janamu bharaba baru jāi / jiata na karabi savati sevakāī //<BR>
ari basa daiu jiāvata jāhī / maranu nīka tehi jīvana cāhī //<BR>
dīna bacana kaha bahubidhi rānī / suni kubarīṃ tiyamāyā ṭhānī //<BR>
asa kasa kahahu māni mana ūnā / sukhu sohāgu tumha kahũ dina dūnā //<BR>
jehiṃ rāura ati anabhala tākā / soi pāihi yahu phalu paripākā //<BR>
jaba teṃ kumata sunā maiṃ svāmini / bhūkha na bāsara nīṃda na jāmini //<BR>
pū̃cheu guninha rekha tinha khā̃cī / bharata bhuāla hohiṃ yaha sā̃cī //<BR>
bhāmini karahu ta kahauṃ upāū / hai tumharīṃ sevā basa rāū //<BR>
<BR>
 do.  para_ũ kūpa tua bacana para saka_ũ pūta pati tyāgi /<BR>
      kahasi mora dukhu dekhi baḷa kasa na karaba hita lāgi // 21 //<BR>
<BR>
kubarīṃ kari kabulī kaikeī / kapaṭa churī ura pāhana ṭeī //<BR>
lakha_i na rāni nikaṭa dukhu kaiṃse / cara_i harita tina balipasu jaiseṃ //<BR>
sunata bāta mr̥du aṃta kaṭhorī / deti manahũ madhu māhura ghorī //<BR>
kaha_i ceri sudhi aha_i ki nāhī / svāmini kahihu kathā mohi pāhīṃ //<BR>
dui baradāna bhūpa sana thātī / māgahu āju juḷāvahu chātī //<BR>
sutahi rāju rāmahi banavāsū / dehu lehu saba savati hulāsu //<BR>
bhūpati rāma sapatha jaba karaī / taba māgehu jehiṃ bacanu na ṭaraī //<BR>
hoi akāju āju nisi bīteṃ / bacanu mora priya mānehu jī teṃ //<BR>
<BR>
 do.  baḷa kughātu kari pātakini kahesi kopagr̥hã jāhu /<BR>
      kāju sãvārehu sajaga sabu sahasā jani patiāhu // 22 //<BR>
<BR>
kubarihi rāni prānapriya jānī / bāra bāra baḷi buddhi bakhānī //<BR>
tohi sama hita na mora saṃsārā / bahe jāta ka_i bha_isi adhārā //<BR>
jauṃ bidhi puraba manorathu kālī / karauṃ tohi cakha pūtari ālī //<BR>
bahubidhi cerihi ādaru deī / kopabhavana gavani kaikeī //<BR>
bipati bīju baraṣā ritu cerī / bhuĩ bha_i kumati kaikeī kerī //<BR>
pāi kapaṭa jalu aṃkura jāmā / bara dou dala dukha phala parināmā //<BR>
kopa samāju sāji sabu soī / rāju karata nija kumati bigoī //<BR>
rāura nagara kolāhalu hoī / yaha kucāli kachu jāna na koī //<BR>
<BR>
 do.  pramudita pura nara nāri / saba sajahiṃ sumaṃgalacāra /<BR>
      eka prabisahiṃ eka nirgamahiṃ bhīra bhūpa darabāra // 23 //<BR>
<BR>
bāla sakhā suna hiyã haraṣāhīṃ / mili dasa pā̃ca rāma pahiṃ jāhīṃ //<BR>
prabhu ādarahiṃ premu pahicānī / pū̃chahiṃ kusala khema mr̥du bānī //<BR>
phirahiṃ bhavana priya āyasu pāī / karata parasapara rāma baḷāī //<BR>
ko raghubīra sarisa saṃsārā / sīlu saneha nibāhanihārā /<BR>
jeṃhi jeṃhi joni karama basa bhramahīṃ / tahã tahã īsu deu yaha hamahīṃ //<BR>
sevaka hama svāmī siyanāhū / hou nāta yaha ora nibāhū //<BR>
asa abhilāṣu nagara saba kāhū / kaikayasutā hdayã ati dāhū //<BR>
ko na kusaṃgati pāi nasāī / raha_i na nīca mateṃ caturāī //<BR>
<BR>
 do.  sā̃sa samaya sānaṃda nr̥pu gaya_u kaikeī gehã /<BR>
      gavanu niṭhuratā nikaṭa kiya janu dhari deha sanehã // 24 //<BR>
<BR>
kopabhavana suni sakuceu rāu / bhaya basa agahuḷa para_i na pāū //<BR>
surapati basa_i bāhãbala jāke / narapati sakala rahahiṃ rukha tākeṃ //<BR>
so suni tiya risa gaya_u sukhāī / dekhahu kāma pratāpa baḷāī //<BR>
sūla kulisa asi ãgavanihāre / te ratinātha sumana sara māre //<BR>
sabhaya naresu priyā pahiṃ gayaū / dekhi dasā dukhu dāruna bhayaū //<BR>
bhūmi sayana paṭu moṭa purānā / die ḍāri tana bhūṣaṇa nānā //<BR>
kumatihi kasi kubeṣatā phābī / ana ahivātu sūca janu bhābī //<BR>
jāi nikaṭa nr̥pu kaha mr̥du bānī / prānapriyā kehi hetu risānī //<BR>
<BR>
 chaṃ.  kehi hetu rāni risāni parasata pāni patihi nevāraī /<BR>
      mānahũ saroṣa bhuaṃga bhāmini biṣama bhā̃ti nihāraī //<BR>
      dou bāsanā rasanā dasana bara marama ṭhāharu dekhaī /<BR>
      tulasī nr̥pati bhavatabyatā basa kāma kautuka lekhaī //<BR>
<BR>
 so.  bāra bāra kaha rāu sumukhi sulocini pikabacani /<BR>
      kārana mohi sunāu gajagāmini nija kopa kara // 25 //<BR>
<BR>
anahita tora priyā keĩ kīnhā / kehi dui sira kehi jamu caha līnhā //<BR>
kahu kehi raṃkahi karau naresū / kahu kehi nr̥pahi nikāsauṃ desū //<BR>
saka_ũ tora ari amara_u mārī / kāha kīṭa bapure nara nārī //<BR>
jānasi mora subhāu barorū / manu tava ānana caṃda cakorū //<BR>
priyā prāna suta sarabasu moreṃ / parijana prajā sakala basa toreṃ //<BR>
jauṃ kachu kahau kapaṭu kari tohī / bhāmini rāma sapatha sata mohī //<BR>
bihasi māgu manabhāvati bātā / bhūṣana sajahi manohara gātā //<BR>
gharī kugharī samujhi jiyã dekhū / begi priyā pariharahi kubeṣū //<BR>
<BR>
 do.  yaha suni mana guni sapatha baḷi bihasi uṭhī matimaṃda /<BR>
      bhūṣana sajati biloki mr̥gu manahũ kirātini phaṃda // 26 //<BR>
<BR>
puni kaha rāu suhrada jiyã jānī / prema pulaki mr̥du maṃjula bānī //<BR>
bhāmini bhaya_u tora manabhāvā / ghara ghara nagara anaṃda badhāvā //<BR>
rāmahi deũ kāli jubarājū / sajahi sulocani maṃgala sājū //<BR>
dalaki uṭheu suni hrada_u kaṭhorū / janu chui gaya_u pāka baratorū //<BR>
aisiu pīra bihasi tehi goī / cora nāri jimi pragaṭi na roī //<BR>
lakhahiṃ na bhūpa kapaṭa caturāī / koṭi kuṭila mani gurū paḷhāī //<BR>
jadyapi nīti nipuna naranāhū / nāricarita jalanidhi avagāhū //<BR>
kapaṭa sanehu baḷhāi bahorī / bolī bihasi nayana muhu morī //<BR>
<BR>
 do.  māgu māgu pai kahahu piya kabahũ na dehu na lehu /<BR>
      dena kahehu baradāna dui teu pāvata saṃdehu // 27 //<BR>
<BR>
jāneũ maramu rāu hãsi kahaī / tumhahi kohāba parama priya ahaī //<BR>
thāti rākhi na māgihu kāū / bisari gaya_u mohi bhora subhāū //<BR>
jhūṭhehũ hamahi doṣu jani dehū / dui kai cāri māgi maku lehū //<BR>
raghukula rīti sadā cali āī / prāna jāhũ baru bacanu na jāī //<BR>
nahiṃ asatya sama pātaka puṃjā / giri sama hohiṃ ki koṭika guṃjā //<BR>
satyamūla saba sukr̥ta suhāe / beda purāna bidita manu gāe //<BR>
tehi para rāma sapatha kari āī / sukr̥ta saneha avadhi raghurāī //<BR>
bāta dr̥ḷhāi kumati hãsi bolī / kumata kubihaga kulaha janu kholī //<BR>
<BR>
 do.  bhūpa manoratha subhaga banu sukha subihaṃga samāju /<BR>
      bhillani jimi chāḷana cahati bacanu bhayaṃkaru bāju // 28 //<BR>
<BR>
          māsapārāyaṇa, terahavā̃ viśrāma<BR>
sunahu prānapriya bhāvata jī kā / dehu eka bara bharatahi ṭīkā //<BR>
māga_ũ dūsara bara kara jorī / puravahu nātha manoratha morī //<BR>
tāpasa beṣa biseṣi udāsī / caudaha barisa rāmu banabāsī //<BR>
suni mr̥du bacana bhūpa hiyã sokū / sasi kara chuata bikala jimi kokū //<BR>
gaya_u sahami nahiṃ kachu kahi āvā / janu sacāna bana jhapaṭeu lāvā //<BR>
bibarana bhaya_u nipaṭa narapālū / dāmini haneu manahũ taru tālū //<BR>
māthe hātha mūdi dou locana / tanu dhari socu lāga janu socana //<BR>
mora manorathu surataru phūlā / pharata karini jimi hateu samūlā //<BR>
avadha ujāri kīnhi kaikeīṃ / dīnhasi acala bipati kai neīṃ //<BR>
<BR>
 do.  kavaneṃ avasara kā bhaya_u gaya_ũ nāri bisvāsa /<BR>
      joga siddhi phala samaya jimi jatihi abidyā nāsa // 29 //<BR>
<BR>
ehi bidhi rāu manahiṃ mana jhā̃khā / dekhi kubhā̃ti kumati mana mākhā //<BR>
bharatu ki rāura pūta na hohīṃ / ānehu mola besāhi ki mohī //<BR>
jo suni saru asa lāga tumhāreṃ / kāhe na bolahu bacanu sãbhāre //<BR>
dehu utaru anu karahu ki nāhīṃ / satyasaṃdha tumha raghukula māhīṃ //<BR>
dena kahehu aba jani baru dehū / tajahũ satya jaga apajasu lehū //<BR>
satya sarāhi kahehu baru denā / jānehu leihi māgi cabenā //<BR>
sibi dadhīci bali jo kachu bhāṣā / tanu dhanu tajeu bacana panu rākhā //<BR>
ati kaṭu bacana kahati kaikeī / mānahũ lona jare para deī //<BR>
<BR>
 do.  dharama dhuraṃdhara dhīra dhari nayana ughāre rāyã /<BR>
      siru dhuni līnhi usāsa asi māresi mohi kuṭhāyã // 30 //<BR>
<BR>
āgeṃ dīkhi jarata risa bhārī / manahũ roṣa taravāri ughārī //<BR>
mūṭhi kubuddhi dhāra niṭhurāī / dharī kūbarīṃ sāna banāī //<BR>
lakhī mahīpa karāla kaṭhorā / satya ki jīvanu leihi morā //<BR>
bole rāu kaṭhina kari chātī / bānī sabinaya tāsu sohātī //<BR>
priyā bacana kasa kahasi kubhā̃tī / bhīra pratīti prīti kari hā̃tī //<BR>
moreṃ bharatu rāmu dui ā̃khī / satya kaha_ũ kari saṃkarū sākhī //<BR>
avasi dūtu maiṃ paṭha_iba prātā / aihahiṃ begi sunata dou bhrātā //<BR>
sudina sodhi sabu sāju sajāī / deũ bharata kahũ rāju bajāī //<BR>
<BR>
 do.   lobhu na rāmahi rāju kara bahuta bharata para prīti /<BR>
      maiṃ baḷa choṭa bicāri jiyã karata raheũ nr̥panīti // 31 //<BR>
<BR>
rāma sapatha sata kahuũ subhāū / rāmamātu kachu kaheu na kāū //<BR>
maiṃ sabu kīnha tohi binu pū̃cheṃ / tehi teṃ pareu manorathu chūcheṃ //<BR>
risa pariharū aba maṃgala sājū / kachu dina gaẽ bharata jubarājū //<BR>
ekahi bāta mohi dukhu lāgā / bara dūsara asamaṃjasa māgā //<BR>
ajahũ hr̥daya jarata tehi ā̃cā / risa parihāsa ki sā̃cehũ sā̃cā //<BR>
kahu taji roṣu rāma aparādhū / sabu kou kaha_i rāmu suṭhi sādhū //<BR>
tuhū̃ sarāhasi karasi sanehū / aba suni mohi bhaya_u saṃdehū //<BR>
jāsu subhāu arihi anukūlā / so kimi karihi mātu pratikūlā //<BR>
<BR>
 do.   priyā hāsa risa pariharahi māgu bicāri bibeku /<BR>
      jehiṃ dekhā̃ aba nayana bhari bharata rāja abhiṣeku // 32 //<BR>
<BR>
jiai mīna barū bāri bihīnā / mani binu phaniku jiai dukha dīnā //<BR>
kaha_ũ subhāu na chalu mana māhīṃ / jīvanu mora rāma binu nāhīṃ //<BR>
samujhi dekhu jiyã priyā prabīnā / jīvanu rāma darasa ādhīnā //<BR>
suni mradu bacana kumati ati jaraī / manahũ anala āhuti ghr̥ta paraī //<BR>
kaha_i karahu kina koṭi upāyā / ihā̃ na lāgihi rāuri māyā //<BR>
dehu ki lehu ajasu kari nāhīṃ / mohi na bahuta prapaṃca sohāhīṃ /<BR>
rāmu sādhu tumha sādhu sayāne / rāmamātu bhali saba pahicāne //<BR>
jasa kausilā̃ mora bhala tākā / tasa phalu unhahi deũ kari sākā //<BR>
<BR>
 do.  hota prāta munibeṣa dhari jauṃ na rāmu bana jāhiṃ /<BR>
      mora maranu rāura ajasa nr̥pa samujhia mana māhiṃ // 33 //<BR>
<BR>
asa kahi kuṭila bhaī uṭhi ṭhāḷhī / mānahũ roṣa taraṃgini bāḷhī //<BR>
pāpa pahāra pragaṭa bha_i soī / bharī krodha jala jāi na joī //<BR>
dou bara kūla kaṭhina haṭha dhārā / bhavãra kūbarī bacana pracārā //<BR>
ḍhāhata bhūparūpa taru mūlā / calī bipati bāridhi anukūlā //<BR>
lakhī naresa bāta phuri sā̃cī / tiya misa mīcu sīsa para nācī //<BR>
gahi pada binaya kīnha baiṭhārī / jani dinakara kula hosi kuṭhārī //<BR>
māgu mātha abahīṃ deũ tohī / rāma birahã jani mārasi mohī //<BR>
rākhu rāma kahũ jehi tehi bhā̃tī / nāhiṃ ta jarihi janama bhari chātī //<BR>
<BR>
 do.  dekhī byādhi asādha nr̥pu pareu dharani dhuni mātha /<BR>
      kahata parama ārata bacana rāma rāma raghunātha // 34 //<BR>
<BR>
byākula rāu sithila saba gātā / karini kalapataru manahũ nipātā //<BR>
kaṃṭhu sūkha mukha āva na bānī / janu pāṭhīnu dīna binu pānī //<BR>
puni kaha kaṭu kaṭhora kaikeī / manahũ ghāya mahũ māhura deī //<BR>
jauṃ aṃtahũ asa karatabu raheū / māgu māgu tumha kehiṃ bala kaheū //<BR>
dui ki hoi eka samaya bhuālā / hãsaba ṭhaṭhāi phulāuba gālā //<BR>
dāni kahāuba aru kr̥panāī / hoi ki khema kusala rautāī //<BR>
chāḷahu bacanu ki dhīraju dharahū / jani abalā jimi karunā karahū //<BR>
tanu tiya tanaya dhāmu dhanu dharanī / satyasaṃdha kahũ tr̥na sama baranī //<BR>
<BR>
 do.  marama bacana suni rāu kaha kahu kachu doṣu na tora /<BR>
      lāgeu tohi pisāca jimi kālu kahāvata mora // 35 // ”<BR>
<BR>
cahata na bharata bhūpatahi bhoreṃ / bidhi basa kumati basī jiya toreṃ //<BR>
so sabu mora pāpa parināmū / bhaya_u kuṭhāhara jehiṃ bidhi bāmū //<BR>
subasa basihi phiri avadha suhāī / saba guna dhāma rāma prabhutāī //<BR>
karihahiṃ bhāi sakala sevakāī / hoihi tihũ pura rāma baḷāī //<BR>
tora kalaṃku mora pachitāū / muehũ na miṭahi na jāihi kāū //<BR>
aba tohi nīka lāga karu soī / locana oṭa baiṭhu muhu goī //<BR>
jaba lagi jiauṃ kaha_ũ kara jorī / taba lagi jani kachu kahasi bahorī //<BR>
phiri pachitaihasi aṃta abhāgī / mārasi gāi nahāru lāgī //<BR>
<BR>
 do.  pareu rāu kahi koṭi bidhi kāhe karasi nidānu /<BR>
      kapaṭa sayāni na kahati kachu jāgati manahũ masānu // 36 //<BR>
<BR>
rāma rāma raṭa bikala bhuālū / janu binu paṃkha bihaṃga behālū //<BR>
hr̥dayã manāva bhoru jani hoī / rāmahi jāi kahai jani koī //<BR>
uda_u karahu jani rabi raghukula gura / avadha biloki sūla hoihi ura //<BR>
bhūpa prīti kaika_i kaṭhināī / ubhaya avadhi bidhi racī banāī //<BR>
bilapata nr̥pahi bhaya_u bhinusārā / bīnā benu saṃkha dhuni dvārā //<BR>
paḷhahiṃ bhāṭa guna gāvahiṃ gāyaka / sunata nr̥pahi janu lāgahiṃ sāyaka //<BR>
maṃgala sakala sohāhiṃ na kaiseṃ / sahagāminihi bibhūṣana jaiseṃ //<BR>
tehiṃ nisi nīda parī nahi kāhū / rāma darasa lālasā uchāhū //<BR>
<BR>
 do.  dvāra bhīra sevaka saciva kahahiṃ udita rabi dekhi /<BR>
      jāgeu ajahũ na avadhapati kāranu kavanu biseṣi // 37 //<BR>
<BR>
pachile pahara bhūpu nita jāgā / āju hamahi baḷa acaraju lāgā //<BR>
jāhu sumaṃtra jagāvahu jāī / kījia kāju rajāyasu pāī //<BR>
gae sumaṃtru taba rāura māhī / dekhi bhayāvana jāta ḍerāhīṃ //<BR>
dhāi khāi janu jāi na herā / mānahũ bipati biṣāda baserā //<BR>
pūcheṃ kou na ūtaru deī / gae jeṃhiṃ bhavana bhūpa kaikaiī //<BR>
kahi jayajīva baiṭha siru nāī / daikhi bhūpa gati gaya_u sukhāī //<BR>
soca bikala bibarana mahi pareū / mānahũ kamala mūlu parihareū //<BR>
saciu sabhīta saka_i nahiṃ pū̃chī / bolī asubha bharī subha chūchī //<BR>
<BR>
 do.  parī na rājahi nīda nisi hetu jāna jagadīsu /<BR>
      rāmu rāmu raṭi bhoru kiya kaha_i na maramu mahīsu // 38 //<BR>
<BR>
ānahu rāmahi begi bolāī / samācāra taba pū̃chehu āī //<BR>
caleu sumaṃtra rāya rūkha jānī / lakhī kucāli kīnhi kachu rānī //<BR>
soca bikala maga para_i na pāū / rāmahi boli kahihi kā rāū //<BR>
ura dhari dhīraju gaya_u duāreṃ / pūchãhiṃ sakala dekhi manu māreṃ //<BR>
samādhānu kari so sabahī kā / gaya_u jahā̃ dinakara kula ṭīkā //<BR>
rāmu sumaṃtrahi āvata dekhā / ādaru kīnha pitā sama lekhā //<BR>
nirakhi badanu kahi bhūpa rajāī / raghukuladīpahi caleu levāī //<BR>
rāmu kubhā̃ti saciva sãga jāhīṃ / dekhi loga jahã tahã bilakhāhīṃ //<BR>
<BR>
 do.  jāi dīkha raghubaṃsamani narapati nipaṭa kusāju //<BR>
      sahami pareu lakhi siṃghinihi manahũ br̥ddha gajarāju // 39 //<BR>
<BR>
sūkhahiṃ adhara jara_i sabu aṃgū / manahũ dīna manihīna bhuaṃgū //<BR>
saruṣa samīpa dīkhi kaikeī / mānahũ mīcu gharī gani leī //<BR>
karunāmaya mr̥du rāma subhāū / prathama dīkha dukhu sunā na kāū //<BR>
tadapi dhīra dhari sama_u bicārī / pū̃chī madhura bacana mahatārī //<BR>
mohi kahu mātu tāta dukha kārana / karia jatana jehiṃ hoi nivārana //<BR>
sunahu rāma sabu kārana ehū / rājahi tuma para bahuta sanehū //<BR>
dena kahenhi mohi dui baradānā / māgeũ jo kachu mohi sohānā /<BR>
so suni bhaya_u bhūpa ura socū / chāḷi na sakahiṃ tumhāra sãkocū //<BR>
<BR>
 do.  suta saneha ita bacanu uta saṃkaṭa pareu naresu /<BR>
      sakahu na āyasu dharahu sira meṭahu kaṭhina kalesu // 40 //<BR>
<BR>
nidharaka baiṭhi kaha_i kaṭu bānī / sunata kaṭhinatā ati akulānī //<BR>
jībha kamāna bacana sara nānā / manahũ mahipa mr̥du laccha samānā //<BR>
janu kaṭhorapanu dhareṃ sarīrū / sikha_i dhanuṣabidyā bara bīrū //<BR>
saba prasaṃgu raghupatihi sunāī / baiṭhi manahũ tanu dhari niṭhurāī //<BR>
mana musakāi bhānukula bhānu / rāmu sahaja ānaṃda nidhānū //<BR>
bole bacana bigata saba dūṣana / mr̥du maṃjula janu bāga bibhūṣana //<BR>
sunu jananī soi sutu baḷabhāgī / jo pitu mātu bacana anurāgī //<BR>
tanaya mātu pitu toṣanihārā / durlabha janani sakala saṃsārā //<BR>
<BR>
 do.  munigana milanu biseṣi bana sabahi bhā̃ti hita mora /<BR>
      tehi mahã pitu āyasu bahuri saṃmata jananī tora // 41 //<BR>
<BR>
bharata prānapriya pāvahiṃ rājū / bidhi saba bidhi mohi sanamukha āju /<BR>
joṃ na jāũ bana aisehu kājā / prathama gania mohi mūḷha samājā //<BR>
sevahiṃ arãḍu kalapataru tyāgī / parihari amr̥ta lehiṃ biṣu māgī //<BR>
teu na pāi asa sama_u cukāhīṃ / dekhu bicāri mātu mana māhīṃ //<BR>
aṃba eka dukhu mohi biseṣī / nipaṭa bikala naranāyaku dekhī //<BR>
thorihiṃ bāta pitahi dukha bhārī / hoti pratīti na mohi mahatārī //<BR>
rāu dhīra guna udadhi agādhū / bhā mohi te kachu baḷa aparādhū //<BR>
jāteṃ mohi na kahata kachu rāū / mori sapatha tohi kahu satibhāū //<BR>
<BR>
 do.  sahaja sarala raghubara bacana kumati kuṭila kari jāna /<BR>
      cala_i joṃka jala bakragati jadyapi salilu samāna // 42 //<BR>
<BR>
rahasī rāni rāma rukha pāī / bolī kapaṭa sanehu janāī //<BR>
sapatha tumhāra bharata kai ānā / hetu na dūsara mai kachu jānā //<BR>
tumha aparādha jogu nahiṃ tātā / jananī janaka baṃdhu sukhadātā //<BR>
rāma satya sabu jo kachu kahahū / tumha pitu mātu bacana rata ahahū //<BR>
pitahi bujhāi kahahu bali soī / cautheṃpana jehiṃ ajasu na hoī //<BR>
tumha sama suana sukr̥ta jehiṃ dīnhe / ucita na tāsu nirādaru kīnhe //<BR>
lāgahiṃ kumukha bacana subha kaise / magahã gayādika tīratha jaise //<BR>
rāmahi mātu bacana saba bhāe / jimi surasari gata salila suhāe //<BR>
<BR>
 do.  ga_i muruchā rāmahi sumiri nr̥pa phiri karavaṭa līnha /<BR>
      saciva rāma āgamana kahi binaya samaya sama kīnha // 43 //<BR>
<BR>
avanipa akani rāmu pagu dhāre / dhari dhīraju taba nayana ughāre //<BR>
sacivã sãbhāri rāu baiṭhāre / carana parata nr̥pa rāmu nihāre //<BR>
lie saneha bikala ura lāī / gai mani manahũ phanika phiri pāī //<BR>
rāmahi cita_i raheu naranāhū / calā bilocana bāri prabāhū //<BR>
soka bibasa kachu kahai na pārā / hr̥dayã lagāvata bārahiṃ bārā //<BR>
bidhihi manāva rāu mana māhīṃ / jehiṃ raghunātha na kānana jāhīṃ //<BR>
sumiri mahesahi kaha_i nihorī / binatī sunahu sadāsiva morī //<BR>
āsutoṣa tumha avaḍhara dānī / ārati harahu dīna janu jānī //<BR>
<BR>
 do.  tumha preraka saba ke hr̥dayã so mati rāmahi dehu /<BR>
      bacanu mora taji rahahi ghara parihari sīlu sanehu // 44 //<BR>
<BR>
ajasu hou jaga sujasu nasāū / naraka parau baru surapuru jāū //<BR>
saba dukha dusaha sahāvahu mohī / locana oṭa rāmu jani hoṃhī //<BR>
asa mana guna_i rāu nahiṃ bolā / pīpara pāta sarisa manu ḍolā //<BR>
raghupati pitahi premabasa jānī / puni kachu kahihi mātu anumānī //<BR>
desa kāla avasara anusārī / bole bacana binīta bicārī //<BR>
tāta kaha_ũ kachu kara_ũ ḍhiṭhāī / anucitu chamaba jāni larikāī //<BR>
ati laghu bāta lāgi dukhu pāvā / kāhũ na mohi kahi prathama janāvā //<BR>
dekhi gosāĩhi pū̃chiũ mātā / suni prasaṃgu bhae sītala gātā //<BR>
<BR>
 do.  maṃgala samaya saneha basa soca pariharia tāta /<BR>
      āyasu deia haraṣi hiyã kahi pulake prabhu gāta // 45 //<BR>
<BR>
dhanya janamu jagatītala tāsū / pitahi pramodu carita suni jāsū //<BR>
cāri padāratha karatala tākeṃ / priya pitu mātu prāna sama jākeṃ //<BR>
āyasu pāli janama phalu pāī / aiha_ũ begihiṃ hou rajāī //<BR>
bidā mātu sana āva_ũ māgī / caliha_ũ banahi bahuri paga lāgī //<BR>
asa kahi rāma gavanu taba kīnhā / bhūpa soka basu utaru na dīnhā //<BR>
nagara byāpi ga_i bāta sutīchī / chuata caḷhī janu saba tana bīchī //<BR>
suni bhae bikala sakala nara nārī / beli biṭapa jimi dekhi davārī //<BR>
jo jahã suna_i dhuna_i siru soī / baḷa biṣādu nahiṃ dhīraju hoī //<BR>
<BR>
 do.  mukha sukhāhiṃ locana stravahi soku na hr̥dayã samāi /<BR>
      manahũ ṭkaruna rasa kaṭakaī utarī avadha bajāi // 46 //<BR>
<BR>
milehi mājha bidhi bāta begārī / jahã tahã dehiṃ kaikeihi gārī //<BR>
ehi pāpinihi būjhi kā pareū / chāi bhavana para pāvaku dhareū //<BR>
nija kara nayana kāḷhi caha dīkhā / ḍāri sudhā biṣu cāhata cīkhā //<BR>
kuṭila kaṭhora kubuddhi abhāgī / bha_i raghubaṃsa benu bana āgī //<BR>
pālava baiṭhi peḷu ehiṃ kāṭā / sukha mahũ soka ṭhāṭu dhari ṭhāṭā //<BR>
sadā rāmu ehi prāna samānā / kārana kavana kuṭilapanu ṭhānā //<BR>
satya kahahiṃ kabi nāri subhāū / saba bidhi agahu agādha durāū //<BR>
nija pratibiṃbu baruku gahi jāī / jāni na jāi nāri gati bhāī //<BR>
<BR>
 do.  kāha na pāvaku jāri saka kā na samudra samāi /<BR>
      kā na karai abalā prabala kehi jaga kālu na khāi // 47 //<BR>
<BR>
kā sunāi bidhi kāha sunāvā / kā dekhāi caha kāha dekhāvā //<BR>
eka kahahiṃ bhala bhūpa na kīnhā / baru bicāri nahiṃ kumatihi dīnhā //<BR>
jo haṭhi bhaya_u sakala dukha bhājanu / abalā bibasa gyānu gunu gā janu //<BR>
eka dharama paramiti pahicāne / nr̥pahi dosu nahiṃ dehiṃ sayāne //<BR>
sibi dadhīci haricaṃda kahānī / eka eka sana kahahiṃ bakhānī //<BR>
eka bharata kara saṃmata kahahīṃ / eka udāsa bhāyã suni rahahīṃ //<BR>
kāna mūdi kara rada gahi jīhā / eka kahahiṃ yaha bāta alīhā //<BR>
sukr̥ta jāhiṃ asa kahata tumhāre / rāmu bharata kahũ prānapiāre //<BR>
<BR>
 do.  caṃdu cavai baru anala kana sudhā hoi biṣatūla /<BR>
      sapanehũ kabahũ na karahiṃ kichu bharatu rāma pratikūla // 48 //<BR>
<BR>
eka bidhātahiṃ dūṣanu deṃhīṃ / sudhā dekhāi dīnha biṣu jehīṃ //<BR>
kharabharu nagara socu saba kāhū / dusaha dāhu ura miṭā uchāhū //<BR>
biprabadhū kulamānya jaṭherī / je priya parama kaikeī kerī //<BR>
lagīṃ dena sikha sīlu sarāhī / bacana bānasama lāgahiṃ tāhī //<BR>
bharatu na mohi priya rāma samānā / sadā kahahu yahu sabu jagu jānā //<BR>
karahu rāma para sahaja sanehū / kehiṃ aparādha āju banu dehū //<BR>
kabahũ na kiyahu savati āresū / prīti pratīti jāna sabu desū //<BR>
kausalyā̃ aba kāha bigārā / tumha jehi lāgi bajra pura pārā //<BR>
<BR>
 do.  sīya ki piya sãgu pariharihi lakhanu ki rahihahiṃ dhāma /<BR>
      rāju ki bhū̃jaba bharata pura nr̥pu ki jīhi binu rāma // 49 //<BR>
<BR>
asa bicāri ura chāḷahu kohū / soka kalaṃka koṭhi jani hohū //<BR>
bharatahi avasi dehu jubarājū / kānana kāha rāma kara kājū //<BR>
nāhina rāmu rāja ke bhūkhe / dharama dhurīna biṣaya rasa rūkhe //<BR>
gura gr̥ha basahũ rāmu taji gehū / nr̥pa sana asa baru dūsara lehū //<BR>
jauṃ nahiṃ lagihahu kaheṃ hamāre / nahiṃ lāgihi kachu hātha tumhāre //<BR>
jauṃ parihāsa kīnhi kachu hoī / tau kahi pragaṭa janāvahu soī //<BR>
rāma sarisa suta kānana jogū / kāha kahihi suni tumha kahũ logū //<BR>
uṭhahu begi soi karahu upāī / jehi bidhi soku kalaṃku nasāī //<BR>
<BR>
 chaṃ.  jehi bhā̃ti soku kalaṃku jāi upāya kari kula pālahī /<BR>
      haṭhi pheru rāmahi jāta bana jani bāta dūsari cālahī //<BR>
      jimi bhānu binu dinu prāna binu tanu caṃda binu jimi jāminī /<BR>
      timi avadha tulasīdāsa prabhu binu samujhi dhauṃ jiyã bhāminī //<BR>
<BR>
 so.  sakhinha sikhāvanu dīnha sunata madhura parināma hita /<BR>
      teĩ kachu kāna na kīnha kuṭila prabodhī kūbarī // 50 //<BR>
<BR>
utaru na dei dusaha risa rūkhī / mr̥ginha citava janu bāghini bhūkhī //<BR>
byādhi asādhi jāni tinha tyāgī / calīṃ kahata matimaṃda abhāgī //<BR>
rāju karata yaha daiã bigoī / kīnhesi asa jasa kara_i na koī //<BR>
ehi bidhi bilapahiṃ pura nara nārīṃ / dehiṃ kucālihi koṭika gārīṃ //<BR>
jarahiṃ biṣama jara lehiṃ usāsā / kavani rāma binu jīvana āsā //<BR>
bipula biyoga prajā akulānī / janu jalacara gana sūkhata pānī //<BR>
ati biṣāda basa loga logāī / gae mātu pahiṃ rāmu gosāī //<BR>
mukha prasanna cita cauguna cāū / miṭā socu jani rākhai rāū //<BR>
 do.  nava gayaṃdu raghubīra manu rāju alāna samāna /<BR>
      chūṭa jāni bana gavanu suni ura anaṃdu adhikāna // 51 //<BR>
<BR>
raghukulatilaka jori dou hāthā / mudita mātu pada nāya_u māthā //<BR>
dīnhi asīsa lāi ura līnhe / bhūṣana basana nichāvari kīnhe //<BR>
bāra bāra mukha cuṃbati mātā / nayana neha jalu pulakita gātā //<BR>
goda rākhi puni hr̥dayã lagāe / stravata prenarasa payada suhāe //<BR>
premu pramodu na kachu kahi jāī / raṃka dhanada padabī janu pāī //<BR>
sādara suṃdara badanu nihārī / bolī madhura bacana mahatārī //<BR>
kahahu tāta jananī balihārī / kabahiṃ lagana muda maṃgalakārī //<BR>
sukr̥ta sīla sukha sīvã suhāī / janama lābha ka_i avadhi aghāī //<BR>
<BR>
 do.   jehi cāhata nara nāri saba ati ārata ehi bhā̃ti /<BR>
       jimi cātaka cātaki tr̥ṣita br̥ṣṭi sarada ritu svāti // 52 //<BR>
<BR>
tāta jāũ bali begi nahāhū / jo mana bhāva madhura kachu khāhū //<BR>
pitu samīpa taba jāehu bhaiā / bha_i baḷi bāra jāi bali maiā //<BR>
mātu bacana suni ati anukūlā / janu saneha surataru ke phūlā //<BR>
sukha makaraṃda bhare śriyamūlā / nirakhi rāma manu bhavarũ na bhūlā //<BR>
dharama dhurīna dharama gati jānī / kaheu mātu sana ati mr̥du bānī //<BR>
pitā̃ dīnha mohi kānana rājū / jahã saba bhā̃ti mora baḷa kājū //<BR>
āyasu dehi mudita mana mātā / jehiṃ muda maṃgala kānana jātā //<BR>
jani saneha basa ḍarapasi bhoreṃ / ānãdu aṃba anugraha toreṃ //<BR>
<BR>
 do.  baraṣa cāridasa bipina basi kari pitu bacana pramāna /<BR>
      āi pāya puni dekhiha_ũ manu jani karasi malāna // 53 //<BR>
<BR>
bacana binīta madhura raghubara ke / sara sama lage mātu ura karake //<BR>
sahami sūkhi suni sītali bānī / jimi javāsa pareṃ pāvasa pānī //<BR>
kahi na jāi kachu hr̥daya biṣādū / manahũ mr̥gī suni kehari nādū //<BR>
nayana sajala tana thara thara kā̃pī / mājahi khāi mīna janu māpī //<BR>
dhari dhīraju suta badanu nihārī / gadagada bacana kahati mahatārī //<BR>
tāta pitahi tumha prānapiāre / dekhi mudita nita carita tumhāre //<BR>
rāju dena kahũ subha dina sādhā / kaheu jāna bana kehiṃ aparādhā //<BR>
tāta sunāvahu mohi nidānū / ko dinakara kula bhaya_u kr̥sānū //<BR>
<BR>
 do.  nirakhi rāma rukha sacivasuta kāranu kaheu bujhāi /<BR>
      suni prasaṃgu rahi mūka jimi dasā barani nahiṃ jāi // 54 //<BR>
<BR>
rākhi na saka_i na kahi saka jāhū / duhū̃ bhā̃ti ura dāruna dāhū //<BR>
likhata sudhākara gā likhi rāhū / bidhi gati bāma sadā saba kāhū //<BR>
dharama saneha ubhayã mati gherī / bha_i gati sā̃pa chuchuṃdari kerī //<BR>
rākha_ũ sutahi kara_ũ anurodhū / dharamu jāi aru baṃdhu birodhū //<BR>
kaha_ũ jāna bana tau baḷi hānī / saṃkaṭa soca bibasa bha_i rānī //<BR>
bahuri samujhi tiya dharamu sayānī / rāmu bharatu dou suta sama jānī //<BR>
sarala subhāu rāma mahatārī / bolī bacana dhīra dhari bhārī //<BR>
tāta jāũ bali kīnhehu nīkā / pitu āyasu saba dharamaka ṭīkā //<BR>
<BR>
 do.  rāju dena kahi dīnha banu mohi na so dukha lesu /<BR>
      tumha binu bharatahi bhūpatihi prajahi pracaṃḍa kalesu // 55 //<BR>
<BR>
jauṃ kevala pitu āyasu tātā / tau jani jāhu jāni baḷi mātā //<BR>
jauṃ pitu mātu kaheu bana jānā / tauṃ kānana sata avadha samānā //<BR>
pitu banadeva mātu banadevī / khaga mr̥ga carana saroruha sevī //<BR>
aṃtahũ ucita nr̥pahi banabāsū / baya biloki hiyã hoi harā̃sū //<BR>
baḷabhāgī banu avadha abhāgī / jo raghubaṃsatilaka tumha tyāgī //<BR>
jauṃ suta kahau saṃga mohi lehū / tumhare hr̥dayã hoi saṃdehū //<BR>
pūta parama priya tumha sabahī ke / prāna prāna ke jīvana jī ke //<BR>
te tumha kahahu mātu bana jāū̃ / maiṃ suni bacana baiṭhi pachitāū̃ //<BR>
<BR>
 do.  yaha bicāri nahiṃ kara_ũ haṭha jhūṭha sanehu baḷhāi /<BR>
      māni mātu kara nāta bali surati bisari jani jāi // 56 //<BR>
<BR>
deva pitara saba tunhahi gosāī / rākhahũ palaka nayana kī nāī //<BR>
avadhi aṃbu priya parijana mīnā / tumha karunākara dharama dhurīnā //<BR>
asa bicāri soi karahu upāī / sabahi jiata jehiṃ bheṃṭehu āī //<BR>
jāhu sukhena banahi bali jāū̃ / kari anātha jana parijana gāū̃ //<BR>
saba kara āju sukr̥ta phala bītā / bhaya_u karāla kālu biparītā //<BR>
bahubidhi bilapi carana lapaṭānī / parama abhāgini āpuhi jānī //<BR>
dāruna dusaha dāhu ura byāpā / barani na jāhiṃ bilāpa kalāpā //<BR>
rāma uṭhāi mātu ura lāī / kahi mr̥du bacana bahuri samujhāī //<BR>
<BR>
 do.  samācāra tehi samaya suni sīya uṭhī akulāi /<BR>
      jāi sāsu pada kamala juga baṃdi baiṭhi siru nāi // 57 //<BR>
<BR>
dīnhi asīsa sāsu mr̥du bānī / ati sukumāri dekhi akulānī //<BR>
baiṭhi namitamukha socati sītā / rūpa rāsi pati prema punītā //<BR>
calana cahata bana jīvananāthū / kehi sukr̥tī sana hoihi sāthū //<BR>
kī tanu prāna ki kevala prānā / bidhi karatabu kachu jāi na jānā //<BR>
cāru carana nakha lekhati dharanī / nūpura mukhara madhura kabi baranī //<BR>
manahũ prema basa binatī karahīṃ / hamahi sīya pada jani pariharahīṃ //<BR>
maṃju bilocana mocati bārī / bolī dekhi rāma mahatārī //<BR>
tāta sunahu siya ati sukumārī / sāsu sasura parijanahi piārī //<BR>
<BR>
 do.  pitā janaka bhūpāla mani sasura bhānukula bhānu /<BR>
      pati rabikula kairava bipina bidhu guna rūpa nidhānu // 58 //<BR>
<BR>
maiṃ puni putrabadhū priya pāī / rūpa rāsi guna sīla suhāī //<BR>
nayana putari kari prīti baḷhāī / rākheũ prāna jānikihiṃ lāī //<BR>
kalapabeli jimi bahubidhi lālī / sīṃci saneha salila pratipālī //<BR>
phūlata phalata bhaya_u bidhi bāmā / jāni na jāi kāha parināmā //<BR>
palãga pīṭha taji goda hiṃḷorā / siyã na dīnha pagu avani kaṭhorā //<BR>
jianamūri jimi jogavata rahaū̃ / dīpa bāti nahiṃ ṭārana kahaū̃ //<BR>
soi siya calana cahati bana sāthā / āyasu kāha hoi raghunāthā /<BR>
caṃda kirana rasa rasika cakorī / rabi rukha nayana saka_i kimi jorī //<BR>
<BR>
 do.  kari kehari nisicara carahiṃ duṣṭa jaṃtu bana bhūri /<BR>
      biṣa bāṭikā̃ ki soha suta subhaga sajīvani mūri // 59 //<BR>
<BR>
bana hita kola kirāta kisorī / racīṃ biraṃci biṣaya sukha bhorī //<BR>
pāina kr̥mi jimi kaṭhina subhāū / tinhahi kalesu na kānana kāū //<BR>
kai tāpasa tiya kānana jogū / jinha tapa hetu tajā saba bhogū //<BR>
siya bana basihi tāta kehi bhā̃tī / citralikhita kapi dekhi ḍerātī //<BR>
surasara subhaga banaja bana cārī / ḍābara jogu ki haṃsakumārī //<BR>
asa bicāri jasa āyasu hoī / maiṃ sikha deũ jānakihi soī //<BR>
jauṃ siya bhavana rahai kaha aṃbā / mohi kahã hoi bahuta avalaṃbā //<BR>
suni raghubīra mātu priya bānī / sīla saneha sudhā̃ janu sānī //<BR>
<BR>
 do.  kahi priya bacana bibekamaya kīnhi mātu paritoṣa /<BR>
      lage prabodhana jānakihi pragaṭi bipina guna doṣa // 60 //<BR>
<BR>
         māsapārāyaṇa, caudahavā̃ viśrāma<BR>
mātu samīpa kahata sakucāhīṃ / bole sama_u samujhi mana māhīṃ //<BR>
rājakumāri sikhāvana sunahū / āna bhā̃ti jiyã jani kachu gunahū //<BR>
āpana mora nīka jauṃ cahahū / bacanu hamāra māni gr̥ha rahahū //<BR>
āyasu mora sāsu sevakāī / saba bidhi bhāmini bhavana bhalāī //<BR>
ehi te adhika dharamu nahiṃ dūjā / sādara sāsu sasura pada pūjā //<BR>
jaba jaba mātu karihi sudhi morī / hoihi prema bikala mati bhorī //<BR>
taba taba tumha kahi kathā purānī / suṃdari samujhāehu mr̥du bānī //<BR>
kaha_ũ subhāyã sapatha sata mohī / sumukhi mātu hita rākha_ũ tohī //<BR>
<BR>
 do.  gura śruti saṃmata dharama phalu pāia binahiṃ kalesa /<BR>
      haṭha basa saba saṃkaṭa sahe gālava nahuṣa naresa // 61 //<BR>
<BR>
maiṃ puni kari pravāna pitu bānī / begi phiraba sunu sumukhi sayānī //<BR>
divasa jāta nahiṃ lāgihi bārā / suṃdari sikhavanu sunahu hamārā //<BR>
jau haṭha karahu prema basa bāmā / tau tumha dukhu pāuba parināmā //<BR>
kānanu kaṭhina bhayaṃkaru bhārī / ghora ghāmu hima bāri bayārī //<BR>
kusa kaṃṭaka maga kā̃kara nānā / calaba payādehiṃ binu padatrānā //<BR>
carana kamala mudu maṃju tumhāre / māraga agama bhūmidhara bhāre //<BR>
kaṃdara khoha nadīṃ nada nāre / agama agādha na jāhiṃ nihāre //<BR>
bhālu bāgha br̥ka kehari nāgā / karahiṃ nāda suni dhīraju bhāgā //<BR>
<BR>
 do.  bhūmi sayana balakala basana asanu kaṃda phala mūla /<BR>
      te ki sadā saba dina milihiṃ sabui samaya anukūla // 62 //<BR>
<BR>
nara ahāra rajanīcara carahīṃ / kapaṭa beṣa bidhi koṭika karahīṃ //<BR>
lāga_i ati pahāra kara pānī / bipina bipati nahiṃ jāi bakhānī //<BR>
byāla karāla bihaga bana ghorā / nisicara nikara nāri nara corā //<BR>
ḍarapahiṃ dhīra gahana sudhi āẽ / mr̥galocani tumha bhīru subhāẽ //<BR>
haṃsagavani tumha nahiṃ bana jogū / suni apajasu mohi deihi logū //<BR>
mānasa salila sudhā̃ pratipālī / jia_i ki lavana payodhi marālī //<BR>
nava rasāla bana biharanasīlā / soha ki kokila bipina karīlā //<BR>
rahahu bhavana asa hr̥dayã bicārī / caṃdabadani dukhu kānana bhārī //<BR>
<BR>
 do.  sahaja suhda gura svāmi sikha jo na kara_i sira māni //<BR>
      so pachitāi aghāi ura avasi hoi hita hāni // 63 //<BR>
<BR>
suni mr̥du bacana manohara piya ke / locana lalita bhare jala siya ke //<BR>
sītala sikha dāhaka bha_i kaiṃseṃ / caka_ihi sarada caṃda nisi jaiṃseṃ //<BR>
utaru na āva bikala baidehī / tajana cahata suci svāmi sanehī //<BR>
barabasa roki bilocana bārī / dhari dhīraju ura avanikumārī //<BR>
lāgi sāsu paga kaha kara jorī / chamabi debi baḷi abinaya morī //<BR>
dīnhi prānapati mohi sikha soī / jehi bidhi mora parama hita hoī //<BR>
maiṃ puni samujhi dīkhi mana māhīṃ / piya biyoga sama dukhu jaga nāhīṃ //<BR>
<BR>
 do.   prānanātha karunāyatana suṃdara sukhada sujāna /<BR>
      tumha binu raghukula kumuda bidhu surapura naraka samāna // 64 //<BR>
<BR>
mātu pitā bhaginī priya bhāī / priya parivāru suhrada samudāī //<BR>
sāsu sasura gura sajana sahāī / suta suṃdara susīla sukhadāī //<BR>
jahã lagi nātha neha aru nāte / piya binu tiyahi taranihu te tāte //<BR>
tanu dhanu dhāmu dharani pura rājū / pati bihīna sabu soka samājū //<BR>
bhoga rogasama bhūṣana bhārū / jama jātanā sarisa saṃsārū //<BR>
prānanātha tumha binu jaga māhīṃ / mo kahũ sukhada katahũ kachu nāhīṃ //<BR>
jiya binu deha nadī binu bārī / taisia nātha puruṣa binu nārī //<BR>
nātha sakala sukha sātha tumhāreṃ / sarada bimala bidhu badanu nihāreṃ //<BR>
<BR>
 do.  khaga mr̥ga parijana nagaru banu balakala bimala dukūla /<BR>
      nātha sātha surasadana sama paranasāla sukha mūla // 65 //<BR>
<BR>
banadevīṃ banadeva udārā / karihahiṃ sāsu sasura sama sārā //<BR>
kusa kisalaya sātharī suhāī / prabhu sãga maṃju manoja turāī //<BR>
kaṃda mūla phala amia ahārū / avadha saudha sata sarisa pahārū //<BR>
chinu chinu prabhu pada kamala biloki / rahiha_ũ mudita divasa jimi kokī //<BR>
bana dukha nātha kahe bahutere / bhaya biṣāda paritāpa ghanere //<BR>
prabhu biyoga lavalesa samānā / saba mili hohiṃ na kr̥pānidhānā //<BR>
asa jiyã jāni sujāna siromani / leia saṃga mohi chāḷia jani //<BR>
binatī bahuta karauṃ kā svāmī / karunāmaya ura aṃtarajāmī //<BR>
<BR>
 do.  rākhia avadha jo avadhi lagi rahata na janiahiṃ prāna /<BR>
      dīnabaṃdhu saṃdara sukhada sīla saneha nidhāna // 66 //<BR>
<BR>
mohi maga calata na hoihi hārī / chinu chinu carana saroja nihārī //<BR>
sabahi bhā̃ti piya sevā karihauṃ / māraga janita sakala śrama harihauṃ //<BR>
pāya pakhārī baiṭhi taru chāhīṃ / kariha_ũ bāu mudita mana māhīṃ //<BR>
śrama kana sahita syāma tanu dekheṃ / kahã dukha sama_u prānapati pekheṃ //<BR>
sama mahi tr̥na tarupallava ḍāsī / pāga paloṭihi saba nisi dāsī //<BR>
bārabāra mr̥du mūrati johī / lāgahi tāta bayāri na mohī /<BR>
ko prabhu sãga mohi citavanihārā / siṃghabadhuhi jimi sasaka siārā //<BR>
maiṃ sukumāri nātha bana jogū / tumhahi ucita tapa mo kahũ bhogū //<BR>
<BR>
 do.  aiseu bacana kaṭhora suni jauṃ na hrada_u bilagāna /<BR>
      tau prabhu biṣama biyoga dukha sahihahiṃ pāvãra prāna // 67 //<BR>
<BR>
               <BR>
asa kahi sīya bikala bha_i bhārī / bacana biyogu na sakī sãbhārī //<BR>
dekhi dasā raghupati jiyã jānā / haṭhi rākheṃ nahiṃ rākhihi prānā //<BR>
kaheu kr̥pāla bhānukulanāthā / parihari socu calahu bana sāthā //<BR>
nahiṃ biṣāda kara avasaru ājū / begi karahu bana gavana samājū //<BR>
kahi priya bacana priyā samujhāī / lage mātu pada āsiṣa pāī //<BR>
begi prajā dukha meṭaba āī / jananī niṭhura bisari jani jāī //<BR>
phirahi dasā bidhi bahuri ki morī / dekhiha_ũ nayana manohara jorī //<BR>
sudina sugharī tāta kaba hoihi / jananī jiata badana bidhu joihi //<BR>
<BR>
 do.  bahuri baccha kahi lālu kahi raghupati raghubara tāta /<BR>
      kabahiṃ bolāi lagāi hiyã haraṣi nirakhiha_ũ gāta // 68 //<BR>
<BR>
lakhi saneha kātari mahatārī / bacanu na āva bikala bha_i bhārī //<BR>
rāma prabodhu kīnha bidhi nānā / sama_u sanehu na jāi bakhānā //<BR>
taba jānakī sāsu paga lāgī / sunia māya maiṃ parama abhāgī //<BR>
sevā samaya daiã banu dīnhā / mora manorathu saphala na kīnhā //<BR>
tajaba chobhu jani chāḷia chohū / karamu kaṭhina kachu dosu na mohū //<BR>
suni siya bacana sāsu akulānī / dasā kavani bidhi kahauṃ bakhānī //<BR>
bārahi bāra lāi ura līnhī / dhari dhīraju sikha āsiṣa dīnhī //<BR>
acala hou ahivātu tumhārā / jaba lagi gaṃga jamuna jala dhārā //<BR>
<BR>
  do.  sītahi sāsu asīsa sikha dīnhi aneka prakāra /<BR>
       calī nāi pada paduma siru ati hita bārahiṃ bāra // 69 //<BR>
<BR>
samācāra jaba lachimana pāe / byākula bilakha badana uṭhi dhāe //<BR>
kaṃpa pulaka tana nayana sanīrā / gahe carana ati prema adhīrā //<BR>
kahi na sakata kachu citavata ṭhāḷhe / mīnu dīna janu jala teṃ kāḷhe //<BR>
socu hr̥dayã bidhi kā honihārā / sabu sukhu sukr̥ta sirāna hamārā //<BR>
mo kahũ kāha kahaba raghunāthā / rakhihahiṃ bhavana ki lehahiṃ sāthā //<BR>
rāma biloki baṃdhu kara joreṃ / deha geha saba sana tr̥nu toreṃ //<BR>
bole bacanu rāma naya nāgara / sīla saneha sarala sukha sāgara //<BR>
tāta prema basa jani kadarāhū / samujhi hr̥dayã parināma uchāhū //<BR>
<BR>
 do.  mātu pitā guru svāmi sikha sira dhari karahi subhāyã /<BR>
      laheu lābhu tinha janama kara nataru janamu jaga jāyã // 70 //<BR>
<BR>
asa jiyã jāni sunahu sikha bhāī / karahu mātu pitu pada sevakāī //<BR>
bhavana bharatu ripusūdana nāhīṃ / rāu br̥ddha mama dukhu mana māhīṃ //<BR>
maiṃ bana jāũ tumhahi lei sāthā / hoi sabahi bidhi avadha anāthā //<BR>
guru pitu mātu prajā parivārū / saba kahũ para_i dusaha dukha bhārū //<BR>
rahahu karahu saba kara paritoṣū / nataru tāta hoihi baḷa doṣū //<BR>
jāsu rāja priya prajā dukhārī / so nr̥pu avasi naraka adhikārī //<BR>
rahahu tāta asi nīti bicārī / sunata lakhanu bhae byākula bhārī //<BR>
siareṃ bacana sūkhi gae kaiṃseṃ / parasata tuhina tāmarasu jaiseṃ //<BR>
<BR>
 do.  utaru na āvata prema basa gahe carana akulāi /<BR>
      nātha dāsu maiṃ svāmi tumha tajahu ta kāha basāi // 71 //<BR>
<BR>
dīnhi mohi sikha nīki gosāīṃ / lāgi agama apanī kadarāīṃ //<BR>
narabara dhīra dharama dhura dhārī / nigama nīti kahũ te adhikārī //<BR>
maiṃ sisu prabhu sanehã pratipālā / maṃdaru meru ki lehiṃ marālā //<BR>
gura pitu mātu na jāna_ũ kāhū / kaha_ũ subhāu nātha patiāhū //<BR>
jahã lagi jagata saneha sagāī / prīti pratīti nigama niju gāī //<BR>
moreṃ saba_i eka tumha svāmī / dīnabaṃdhu ura aṃtarajāmī //<BR>
dharama nīti upadesia tāhī / kīrati bhūti sugati priya jāhī //<BR>
mana krama bacana carana rata hoī / kr̥pāsiṃdhu pariharia ki soī //<BR>
<BR>
 do.  karunāsiṃdhu subaṃdha ke suni mr̥du bacana binīta /<BR>
      samujhāe ura lāi prabhu jāni sanehã sabhīta // 72 //<BR>
<BR>
māgahu bidā mātu sana jāī / āvahu begi calahu bana bhāī //<BR>
mudita bhae suni raghubara bānī / bhaya_u lābha baḷa ga_i baḷi hānī //<BR>
haraṣita hdayã mātu pahiṃ āe / manahũ aṃdha phiri locana pāe /<BR>
jāi janani paga nāya_u māthā / manu raghunaṃdana jānaki sāthā //<BR>
pū̃che mātu malina mana dekhī / lakhana kahī saba kathā biseṣī //<BR>
gaī sahami suni bacana kaṭhorā / mr̥gī dekhi dava janu cahu orā //<BR>
lakhana lakheu bhā anaratha ājū / ehiṃ saneha basa karaba akājū //<BR>
māgata bidā sabhaya sakucāhīṃ / jāi saṃga bidhi kahihi ki nāhī //<BR>
<BR>
 do.  samujhi sumitrā̃ rāma siya rūpa susīlu subhāu /<BR>
      nr̥pa sanehu lakhi dhuneu siru pāpini dīnha kudāu // 73 //<BR>
<BR>
dhīraju dhareu kuavasara jānī / sahaja suhda bolī mr̥du bānī //<BR>
tāta tumhāri mātu baidehī / pitā rāmu saba bhā̃ti sanehī //<BR>
avadha tahā̃ jahã rāma nivāsū / tahãĩ divasu jahã bhānu prakāsū //<BR>
jau pai sīya rāmu bana jāhīṃ / avadha tumhāra kāju kachu nāhiṃ //<BR>
gura pitu mātu baṃdhu sura sāī / seiahiṃ sakala prāna kī nāīṃ //<BR>
rāmu prānapriya jīvana jī ke / svāratha rahita sakhā sabahī kai //<BR>
pūjanīya priya parama jahā̃ teṃ / saba māniahiṃ rāma ke nāteṃ //<BR>
asa jiyã jāni saṃga bana jāhū / lehu tāta jaga jīvana lāhū //<BR>
<BR>
 do.  bhūri bhāga bhājanu bhayahu mohi sameta bali jāũ /<BR>
      jauma tumhareṃ mana chāḷi chalu kīnha rāma pada ṭhāũ // 74 //<BR>
<BR>
putravatī jubatī jaga soī / raghupati bhagatu jāsu sutu hoī //<BR>
nataru bā̃jha bhali bādi biānī / rāma bimukha suta teṃ hita jānī //<BR>
tumharehiṃ bhāga rāmu bana jāhīṃ / dūsara hetu tāta kachu nāhīṃ //<BR>
sakala sukr̥ta kara baḷa phalu ehū / rāma sīya pada sahaja sanehū //<BR>
rāga roṣu iriṣā madu mohū / jani sapanehũ inha ke basa hohū //<BR>
sakala prakāra bikāra bihāī / mana krama bacana karehu sevakāī //<BR>
tumha kahũ bana saba bhā̃ti supāsū / sãga pitu mātu rāmu siya jāsū //<BR>
jehiṃ na rāmu bana lahahiṃ kalesū / suta soi karehu iha_i upadesū //<BR>
<BR>
 chaṃ.  upadesu yahu jehiṃ tāta tumhare rāma siya sukha pāvahīṃ /<BR>
      pitu mātu priya parivāra pura sukha surati bana bisarāvahīṃ /<BR>
      tulasī prabhuhi sikha dei āyasu dīnha puni āsiṣa daī /<BR>
      rati hou abirala amala siya raghubīra pada nita nita naī //<BR>
<BR>
 so.  mātu carana siru nāi cale turata saṃkita hr̥dayã /<BR>
      bāgura biṣama torāi manahũ bhāga mr̥gu bhāga basa // 75 //<BR>
<BR>
gae lakhanu jahã jānakināthū / bhe mana mudita pāi priya sāthū //<BR>
baṃdi rāma siya carana suhāe / cale saṃga nr̥pamaṃdira āe //<BR>
kahahiṃ parasapara pura nara nārī / bhali banāi bidhi bāta bigārī //<BR>
tana kr̥sa dukhu badana malīne / bikala manahũ mākhī madhu chīne //<BR>
kara mījahiṃ siru dhuni pachitāhīṃ / janu bina paṃkha bihaga akulāhīṃ //<BR>
bha_i baḷi bhīra bhūpa darabārā / barani na jāi biṣādu apārā //<BR>
sacivã uṭhāi rāu baiṭhāre / kahi priya bacana rāmu pagu dhāre //<BR>
siya sameta dou tanaya nihārī / byākula bhaya_u bhūmipati bhārī //<BR>
<BR>
 do.  sīya sahita suta subhaga dou dekhi dekhi akulāi /<BR>
      bārahiṃ bāra saneha basa rāu lei ura lāi // 76 //<BR>
<BR>
saka_i na boli bikala naranāhū / soka janita ura dāruna dāhū //<BR>
nāi sīsu pada ati anurāgā / uṭhi raghubīra bidā taba māgā //<BR>
pitu asīsa āyasu mohi dījai / haraṣa samaya bisama_u kata kījai //<BR>
tāta kiẽ priya prema pramādū / jasu jaga jāi hoi apabādū //<BR>
suni saneha basa uṭhi naranāhā̃ / baiṭhāre raghupati gahi bāhā̃ //<BR>
sunahu tāta tumha kahũ muni kahahīṃ / rāmu carācara nāyaka ahahīṃ //<BR>
subha aru asubha karama anuhārī / īsa dei phalu hdayã bicārī //<BR>
kara_i jo karama pāva phala soī / nigama nīti asi kaha sabu koī //<BR>
<BR>
 do.  \-auru karai aparādhu kou aura pāva phala bhogu /<BR>
      ati bicitra bhagavaṃta gati ko jaga jānai jogu // 77 //<BR>
<BR>
rāyã rāma rākhana hita lāgī / bahuta upāya kie chalu tyāgī //<BR>
lakhī rāma rukha rahata na jāne / dharama dhuraṃdhara dhīra sayāne //<BR>
taba nr̥pa sīya lāi ura līnhī / ati hita bahuta bhā̃ti sikha dīnhī //<BR>
kahi bana ke dukha dusaha sunāe / sāsu sasura pitu sukha samujhāe //<BR>
siya manu rāma carana anurāgā / gharu na sugamu banu biṣamu na lāgā //<BR>
aura_u sabahiṃ sīya samujhāī / kahi kahi bipina bipati adhikāī //<BR>
saciva nāri gura nāri sayānī / sahita saneha kahahiṃ mr̥du bānī //<BR>
tumha kahũ tau na dīnha banabāsū / karahu jo kahahiṃ sasura gura sāsū //<BR>
<BR>
 do.  \-sikha sītali hita madhura mr̥du suni sītahi na sohāni /<BR>
       sarada caṃda caṃdani lagata janu cakaī akulāni // 78 //<BR>
<BR>
sīya sakuca basa utaru na deī / so suni tamaki uṭhī kaikeī //<BR>
muni paṭa bhūṣana bhājana ānī / āgeṃ dhari bolī mr̥du bānī //<BR>
nr̥pahi prāna priya tumha raghubīrā / sīla saneha na chāḷihi bhīrā //<BR>
sukr̥ta sujasu paraloku nasāū / tumhahi jāna bana kahihi na kāū //<BR>
asa bicāri soi karahu jo bhāvā / rāma janani sikha suni sukhu pāvā //<BR>
bhūpahi bacana bānasama lāge / karahiṃ na prāna payāna abhāge //<BR>
loga bikala muruchita naranāhū / kāha karia kachu sūjha na kāhū //<BR>
rāmu turata muni beṣu banāī / cale janaka jananihi siru nāī //<BR>
<BR>
 do.  saji bana sāju samāju sabu banitā baṃdhu sameta /<BR>
      baṃdi bipra gura carana prabhu cale kari sabahi aceta // 79 //<BR>
<BR>
nikasi basiṣṭha dvāra bhae ṭhāḷhe / dekhe loga biraha dava dāḷhe //<BR>
kahi priya bacana sakala samujhāe / bipra br̥ṃda raghubīra bolāe //<BR>
gura sana kahi baraṣāsana dīnhe / ādara dāna binaya basa kīnhe //<BR>
jācaka dāna māna saṃtoṣe / mīta punīta prema paritoṣe //<BR>
dāsīṃ dāsa bolāi bahorī / gurahi sauṃpi bole kara jorī //<BR>
saba kai sāra sãbhāra gosāīṃ / karabi janaka jananī kī nāī //<BR>
bārahiṃ bāra jori juga pānī / kahata rāmu saba sana mr̥du bānī //<BR>
soi saba bhā̃ti mora hitakārī / jehi teṃ rahai bhuāla sukhārī //<BR>
<BR>
 do.  mātu sakala more birahã jehiṃ na hohiṃ dukha dīna /<BR>
      soi upāu tumha karehu saba pura jana parama prabīna // 80 //<BR>
<BR>
ehi bidhi rāma sabahi samujhāvā / gura pada paduma haraṣi siru nāvā /<BR>
ganapatī gauri girīsu manāī / cale asīsa pāi raghurāī //<BR>
rāma calata ati bhaya_u biṣādū / suni na jāi pura ārata nādū //<BR>
kusaguna laṃka avadha ati sokū / haharaṣa biṣāda bibasa suralokū //<BR>
ga_i muruchā taba bhūpati jāge / boli sumaṃtru kahana asa lāge //<BR>
rāmu cale bana prāna na jāhīṃ / kehi sukha lāgi rahata tana māhīṃ /<BR>
ehi teṃ kavana byathā balavānā / jo dukhu pāi tajahiṃ tanu prānā //<BR>
puni dhari dhīra kaha_i naranāhū / lai rathu saṃga sakhā tumha jāhū //<BR>
<BR>
 do.  \-suṭhi sukumāra kumāra dou janakasutā sukumāri /<BR>
       ratha caḷhāi dekharāi banu phirehu gaẽ dina cāri // 81 //<BR>
<BR>
jau nahiṃ phirahiṃ dhīra dou bhāī / satyasaṃdha dr̥ḷhabrata raghurāī //<BR>
tau tumha binaya karehu kara jorī / pheria prabhu mithilesakisorī //<BR>
jaba siya kānana dekhi ḍerāī / kahehu mori sikha avasaru pāī //<BR>
sāsu sasura asa kaheu sãdesū / putri phiria bana bahuta kalesū //<BR>
pitr̥gr̥ha kabahũ kabahũ sasurārī / rahehu jahā̃ ruci hoi tumhārī //<BR>
ehi bidhi karehu upāya kadaṃbā / phira_i ta hoi prāna avalaṃbā //<BR>
nāhiṃ ta mora maranu parināmā / kachu na basāi bhaẽ bidhi bāmā //<BR>
asa kahi muruchi parā mahi rāū / rāmu lakhanu siya āni dekhāū //<BR>
<BR>
 do.  \-pāi rajāyasu nāi siru rathu ati bega banāi /<BR>
       gaya_u jahā̃ bāhera nagara sīya sahita dou bhāi // 82 //<BR>
<BR>
taba sumaṃtra nr̥pa bacana sunāe / kari binatī ratha rāmu caḷhāe //<BR>
caḷhi ratha sīya sahita dou bhāī / cale hr̥dayã avadhahi siru nāī //<BR>
calata rāmu lakhi avadha anāthā / bikala loga saba lāge sāthā //<BR>
kr̥pāsiṃdhu bahubidhi samujhāvahiṃ / phirahiṃ prema basa puni phiri āvahiṃ //<BR>
lāgati avadha bhayāvani bhārī / mānahũ kālarāti ãdhiārī //<BR>
ghora jaṃtu sama pura nara nārī / ḍarapahiṃ ekahi eka nihārī //<BR>
ghara masāna parijana janu bhūtā / suta hita mīta manahũ jamadūtā //<BR>
bāganha biṭapa beli kumhilāhīṃ / sarita sarovara dekhi na jāhīṃ //<BR>
<BR>
 do.  haya gaya koṭinha kelimr̥ga purapasu cātaka mora /<BR>
      pika rathāṃga suka sārikā sārasa haṃsa cakora // 83 //<BR>
<BR>
rāma biyoga bikala saba ṭhāḷhe / jahã tahã manahũ citra likhi kāḷhe //<BR>
nagaru saphala banu gahabara bhārī / khaga mr̥ga bipula sakala nara nārī //<BR>
bidhi kaikeī kirātini kīnhī / jeṃhi dava dusaha dasahũ disi dīnhī //<BR>
sahi na sake raghubara birahāgī / cale loga saba byākula bhāgī //<BR>
sabahiṃ bicāra kīnha mana māhīṃ / rāma lakhana siya binu sukhu nāhīṃ //<BR>
jahā̃ rāmu tahã sabui samājū / binu raghubīra avadha nahiṃ kājū //<BR>
cale sātha asa maṃtru dr̥ḷhāī / sura durlabha sukha sadana bihāī //<BR>
rāma carana paṃkaja priya jinhahī / biṣaya bhoga basa karahiṃ ki tinhahī //<BR>
<BR>
 do.  bālaka br̥ddha bihāi gR^ĩha lage loga saba sātha /<BR>
      tamasā tīra nivāsu kiya prathama divasa raghunātha // 84 //<BR>
<BR>
raghupati prajā premabasa dekhī / sadaya hr̥dayã dukhu bhaya_u biseṣī //<BR>
karunāmaya raghunātha gosā̃ī / begi pāiahiṃ pīra parāī //<BR>
kahi saprema mr̥du bacana suhāe / bahubidhi rāma loga samujhāe //<BR>
kie dharama upadesa ghanere / loga prema basa phirahiṃ na phere //<BR>
sīlu sanehu chāḷi nahiṃ jāī / asamaṃjasa basa bhe raghurāī //<BR>
loga soga śrama basa gae soī / kachuka devamāyā̃ mati moī //<BR>
jabahiṃ jāma juga jāmini bītī / rāma saciva sana kaheu saprītī //<BR>
khoja māri rathu hā̃kahu tātā / āna upāyã banihi nahiṃ bātā //<BR>
<BR>
 do.  rāma lakhana suya jāna caḷhi saṃbhu carana siru nāi //<BR>
      sacivã calāya_u turata rathu ita uta khoja durāi // 85 //<BR>
<BR>
jāge sakala loga bhaẽ bhorū / ge raghunātha bhaya_u ati sorū //<BR>
ratha kara khoja katahahũ nahiṃ pāvahiṃ / rāma rāma kahi cahu disi dhāvahiṃ //<BR>
manahũ bārinidhi būḷa jahājū / bhaya_u bikala baḷa banika samājū //<BR>
ekahi eka deṃhiṃ upadesū / taje rāma hama jāni kalesū //<BR>
niṃdahiṃ āpu sarāhahiṃ mīnā / dhiga jīvanu raghubīra bihīnā //<BR>
jauṃ pai priya biyogu bidhi kīnhā / tau kasa maranu na māgeṃ dīnhā //<BR>
ehi bidhi karata pralāpa kalāpā / āe avadha bhare paritāpā //<BR>
biṣama biyogu na jāi bakhānā / avadhi āsa saba rākhahiṃ prānā //<BR>
<BR>
 do.  rāma darasa hita nema brata lage karana nara nāri /<BR>
      manahũ koka kokī kamala dīna bihīna tamāri // 86 //<BR>
<BR>
sītā saciva sahita dou bhāī / sr̥ṃgaberapura pahũce jāī //<BR>
utare rāma devasari dekhī / kīnha daṃḍavata haraṣu biseṣī //<BR>
lakhana sacivã siyã kie pranāmā / sabahi sahita sukhu pāya_u rāmā //<BR>
gaṃga sakala muda maṃgala mūlā / saba sukha karani harani saba sūlā //<BR>
kahi kahi koṭika kathā prasaṃgā / rāmu bilokahiṃ gaṃga taraṃgā //<BR>
sacivahi anujahi priyahi sunāī / bibudha nadī mahimā adhikāī //<BR>
majjanu kīnha paṃtha śrama gayaū / suci jalu piata mudita mana bhayaū //<BR>
sumirata jāhi miṭa_i śrama bhārū / tehi śrama yaha laukika byavahārū //<BR>
<BR>
 do.  sudhda sacidānaṃdamaya kaṃda bhānukula ketu /<BR>
      carita karata nara anuharata saṃsr̥ti sāgara setu // 87 //<BR>
<BR>
yaha sudhi guhã niṣāda jaba pāī / mudita lie priya baṃdhu bolāī //<BR>
lie phala mūla bheṃṭa bhari bhārā / milana caleu hĩyã haraṣu apārā //<BR>
kari daṃḍavata bheṃṭa dhari āgeṃ / prabhuhi bilokata ati anurāgeṃ //<BR>
sahaja saneha bibasa raghurāī / pū̃chī kusala nikaṭa baiṭhāī //<BR>
nātha kusala pada paṃkaja dekheṃ / bhaya_ũ bhāgabhājana jana lekheṃ //<BR>
deva dharani dhanu dhāmu tumhārā / maiṃ janu nīcu sahita parivārā //<BR>
kr̥pā karia pura dhāria pāū / thāpiya janu sabu logu sihāū //<BR>
kahehu satya sabu sakhā sujānā / mohi dīnha pitu āyasu ānā //<BR>
<BR>
 do.  baraṣa cāridasa bāsu bana muni brata beṣu ahāru /<BR>
      grāma bāsu nahiṃ ucita suni guhahi bhaya_u dukhu bhāru // 88 //<BR>
<BR>
rāma lakhana siya rūpa nihārī / kahahiṃ saprema grāma nara nārī //<BR>
te pitu mātu kahahu sakhi kaise / jinha paṭhae bana bālaka aise //<BR>
eka kahahiṃ bhala bhūpati kīnhā / loyana lāhu hamahi bidhi dīnhā //<BR>
taba niṣādapati ura anumānā / taru siṃsupā manohara jānā //<BR>
lai raghunāthahi ṭhāũ dekhāvā / kaheu rāma saba bhā̃ti suhāvā //<BR>
purajana kari johāru ghara āe / raghubara saṃdhyā karana sidhāe //<BR>
guhã sãvāri sā̃tharī ḍasāī / kusa kisalayamaya mr̥dula suhāī //<BR>
suci phala mūla madhura mr̥du jānī / donā bhari bhari rākhesi pānī //<BR>
<BR>
 do.  siya sumaṃtra bhrātā sahita kaṃda mūla phala khāi /<BR>
      sayana kīnha raghubaṃsamani pāya paloṭata bhāi // 89 //<BR>
<BR>
uṭhe lakhanu prabhu sovata jānī / kahi sacivahi sovana mr̥du bānī //<BR>
kachuka dūra saji bāna sarāsana / jāgana lage baiṭhi bīrāsana //<BR>
gũha bolāi pāharū pratītī / ṭhāvã ṭhā̃va rākhe ati prītī //<BR>
āpu lakhana pahiṃ baiṭheu jāī / kaṭi bhāthī sara cāpa caḷhāī //<BR>
sovata prabhuhi nihāri niṣādū / bhaya_u prema basa hdayã biṣādū //<BR>
tanu pulakita jalu locana bahaī / bacana saprema lakhana sana kahaī //<BR>
bhūpati bhavana subhāyã suhāvā / surapati sadanu na paṭatara pāvā //<BR>
manimaya racita cāru caubāre / janu ratipati nija hātha sãvāre //<BR>
<BR>
 do.  suci subicitra subhogamaya sumana sugaṃdha subāsa /<BR>
      palãga maṃju manidīpa jahã saba bidhi sakala supāsa // 90 //<BR>
<BR>
bibidha basana upadhāna turāī / chīra phena mr̥du bisada suhāī //<BR>
tahã siya rāmu sayana nisi karahīṃ / nija chabi rati manoja madu harahīṃ //<BR>
te siya rāmu sātharīṃ soe / śramita basana binu jāhiṃ na joe //<BR>
mātu pitā parijana purabāsī / sakhā susīla dāsa aru dāsī //<BR>
jogavahiṃ jinhahi prāna kī nāī / mahi sovata tei rāma gosāīṃ //<BR>
pitā janaka jaga bidita prabhāū / sasura suresa sakhā raghurāū //<BR>
rāmacaṃdu pati so baidehī / sovata mahi bidhi bāma na kehī //<BR>
siya raghubīra ki kānana jogū / karama pradhāna satya kaha logū //<BR>
<BR>
 do.  kaikayanaṃdini maṃdamati kaṭhina kuṭilapanu kīnha /<BR>
      jehīṃ raghunaṃdana jānakihi sukha avasara dukhu dīnha // 91 //<BR>
<BR>
bha_i dinakara kula biṭapa kuṭhārī / kumati kīnha saba bisva dukhārī //<BR>
bhaya_u biṣādu niṣādahi bhārī / rāma sīya mahi sayana nihārī //<BR>
bole lakhana madhura mr̥du bānī / gyāna birāga bhagati rasa sānī //<BR>
kāhu na kou sukha dukha kara dātā / nija kr̥ta karama bhoga sabu bhrātā //<BR>
joga biyoga bhoga bhala maṃdā / hita anahita madhyama bhrama phaṃdā //<BR>
janamu maranu jahã lagi jaga jālū / saṃpatī bipati karamu aru kālū //<BR>
dharani dhāmu dhanu pura parivārū / saragu naraku jahã lagi byavahārū //<BR>
dekhia sunia gunia mana māhīṃ / moha mūla paramārathu nāhīṃ //<BR>
<BR>
 do.  sapaneṃ hoi bhikhāri nr̥pa raṃku nākapati hoi /<BR>
      jāgeṃ lābhu na hāni kachu timi prapaṃca jiyã joi // 92 //<BR>
<BR>
asa bicāri nahiṃ kījā rosū / kāhuhi bādi na deia dosū //<BR>
moha nisā̃ sabu sovanihārā / dekhia sapana aneka prakārā //<BR>
ehiṃ jaga jāmini jāgahiṃ jogī / paramārathī prapaṃca biyogī //<BR>
jānia tabahiṃ jīva jaga jāgā / jaba jaba biṣaya bilāsa birāgā //<BR>
hoi bibeku moha bhrama bhāgā / taba raghunātha carana anurāgā //<BR>
sakhā parama paramārathu ehū / mana krama bacana rāma pada nehū //<BR>
rāma brahma paramāratha rūpā / abigata alakha anādi anūpā //<BR>
sakala bikāra rahita gatabhedā / kahi nita neti nirūpahiṃ bedā /<BR>
<BR>
 do.  bhagata bhūmi bhūsura surabhi sura hita lāgi kr̥pāla /<BR>
      karata carita dhari manuja tanu sunata miṭahi jaga jāla // 93 //<BR>
<BR>
          māsapārāyaṇa, paṃdrahavā viśrāma<BR>
sakhā samujhi asa parihari mohu / siya raghubīra carana rata hohū //<BR>
kahata rāma guna bhā bhinusārā / jāge jaga maṃgala sukhadārā //<BR>
sakala soca kari rāma nahāvā / suci sujāna baṭa chīra magāvā //<BR>
anuja sahita sira jaṭā banāe / dekhi sumaṃtra nayana jala chāe //<BR>
hr̥dayã dāhu ati badana malīnā / kaha kara jori bacana ati dīnā //<BR>
nātha kaheu asa kosalanāthā / lai rathu jāhu rāma keṃ sāthā //<BR>
banu dekhāi surasari anhavāī / ānehu pheri begi dou bhāī //<BR>
lakhanu rāmu siya ānehu pherī / saṃsaya sakala sãkoca niberī //<BR>
<BR>
 do.  nr̥pa asa kaheu gosāī̃ jasa kaha_i karauṃ bali soi /<BR>
      kari binatī pāyanha pareu dīnha bāla jimi roi // 94 //<BR>
<BR>
tāta kr̥pā kari kījia soī / jāteṃ avadha anātha na hoī //<BR>
maṃtrahi rāma uṭhāi prabodhā / tāta dharama matu tumha sabu sodhā //<BR>
sibi dadhīci haricaṃda naresā / sahe dharama hita koṭi kalesā //<BR>
raṃtideva bali bhūpa sujānā / dharamu dhareu sahi saṃkaṭa nānā //<BR>
dharamu na dūsara satya samānā / āgama nigama purāna bakhānā //<BR>
maiṃ soi dharamu sulabha kari pāvā / tajeṃ tihū̃ pura apajasu chāvā //<BR>
saṃbhāvita kahũ apajasa lāhū / marana koṭi sama dāruna dāhū //<BR>
tumha sana tāta bahuta kā kahaū̃ / diẽ utaru phiri pātaku lahaū̃ //<BR>
<BR>
 do.  pitu pada gahi kahi koṭi nati binaya karaba kara jori /<BR>
      ciṃtā kavanihu bāta kai tāta karia jani mori // 95 //<BR>
<BR>
tumha puni pitu sama ati hita moreṃ / binatī kara_ũ tāta kara joreṃ //<BR>
saba bidhi soi karatabya tumhāreṃ / dukha na pāva pitu soca hamāreṃ //<BR>
suni raghunātha saciva saṃbādū / bhaya_u saparijana bikala niṣādū //<BR>
puni kachu lakhana kahī kaṭu bānī / prabhu baraje baḷa anucita jānī //<BR>
sakuci rāma nija sapatha devāī / lakhana sãdesu kahia jani jāī //<BR>
kaha sumaṃtru puni bhūpa sãdesū / sahi na sakihi siya bipina kalesū //<BR>
jehi bidhi avadha āva phiri sīyā / soi raghubarahi tumhahi karanīyā //<BR>
nataru nipaṭa avalaṃba bihīnā / maiṃ na jiaba jimi jala binu mīnā //<BR>
<BR>
 do.  ma_ikeṃ sasareṃ sakala sukha jabahiṃ jahā̃ manu māna //<BR>
      tãha taba rahihi sukhena siya jaba lagi bipati bihāna // 96 //<BR>
<BR>
binatī bhūpa kīnha jehi bhā̃tī / ārati prīti na so kahi jātī //<BR>
pitu sãdesu suni kr̥pānidhānā / siyahi dīnha sikha koṭi bidhānā //<BR>
sāsu sasura gura priya parivārū / phiratu ta saba kara miṭai khabhārū //<BR>
suni pati bacana kahati baidehī / sunahu prānapati parama sanehī //<BR>
prabhu karunāmaya parama bibekī / tanu taji rahati chā̃ha kimi cheṃkī //<BR>
prabhā jāi kahã bhānu bihāī / kahã caṃdrikā caṃdu taji jāī //<BR>
patihi premamaya binaya sunāī / kahati saciva sana girā suhāī //<BR>
tumha pitu sasura sarisa hitakārī / utaru deũ phiri anucita bhārī //<BR>
<BR>
 do.  ārati basa sanamukha bha_iũ bilagu na mānaba tāta /<BR>
      ārajasuta pada kamala binu bādi jahā̃ lagi nāta // 97 //<BR>
<BR>
pitu baibhava bilāsa maiṃ ḍīṭhā / nr̥pa mani mukuṭa milita pada pīṭhā //<BR>
sukhanidhāna asa pitu gr̥ha moreṃ / piya bihīna mana bhāva na bhoreṃ //<BR>
sasura cakkava_i kosalarāū / bhuvana cāridasa pragaṭa prabhāū //<BR>
āgeṃ hoi jehi surapati leī / aradha siṃghāsana āsanu deī //<BR>
sasuru etādr̥sa avadha nivāsū / priya parivāru mātu sama sāsū //<BR>
binu raghupati pada paduma parāgā / mohi keu sapanehũ sukhada na lāgā //<BR>
agama paṃtha banabhūmi pahārā / kari kehari sara sarita apārā //<BR>
kola kirāta kuraṃga bihaṃgā / mohi saba sukhada prānapati saṃgā //<BR>
<BR>
 do.  sāsu sasura sana mori hũti binaya karabi pari pāyã //<BR>
      mora socu jani karia kachu maiṃ bana sukhī subhāyã // 98 //<BR>
<BR>
prānanātha priya devara sāthā / bīra dhurīna dhareṃ dhanu bhāthā //<BR>
nahiṃ maga śramu bhramu dukha mana moreṃ / mohi lagi socu karia jani bhoreṃ //<BR>
suni sumaṃtru siya sītali bānī / bhaya_u bikala janu phani mani hānī //<BR>
nayana sūjha nahiṃ suna_i na kānā / kahi na saka_i kachu ati akulānā //<BR>
rāma prabodhu kīnha bahu bhā̃ti / tadapi hoti nahiṃ sītali chātī //<BR>
jatana aneka sātha hita kīnhe / ucita utara raghunaṃdana dīnhe //<BR>
meṭi jāi nahiṃ rāma rajāī / kaṭhina karama gati kachu na basāī //<BR>
rāma lakhana siya pada siru nāī / phireu banika jimi mūra gavā̃ī //<BR>
<BR>
 do.  \-ratha hā̃keu haya rāma tana heri heri hihināhiṃ /<BR>
       dekhi niṣāda biṣādabasa dhunahiṃ sīsa pachitāhiṃ // 99 //<BR>
<BR>
jāsu biyoga bikala pasu aise / prajā mātu pitu jīhahiṃ kaiseṃ //<BR>
barabasa rāma sumaṃtru paṭhāe / surasari tīra āpu taba āe //<BR>
māgī nāva na kevaṭu ānā / kaha_i tumhāra maramu maiṃ jānā //<BR>
carana kamala raja kahũ sabu kahaī / mānuṣa karani mūri kachu ahaī //<BR>
chuata silā bha_i nāri suhāī / pāhana teṃ na kāṭha kaṭhināī //<BR>
taraniu muni gharini hoi jāī / bāṭa para_i mori nāva uḷāī //<BR>
ehiṃ pratipāla_ũ sabu parivārū / nahiṃ jāna_ũ kachu a_ura kabārū //<BR>
jau prabhu pāra avasi gā cahahū / mohi pada paduma pakhārana kahahū //<BR>
<BR>
 chaṃ.  pada kamala dhoi caḷhāi nāva na nātha utarāī cahauṃ /<BR>
      mohi rāma rāuri āna dasaratha sapatha saba sācī kahauṃ //<BR>
      baru tīra mārahũ lakhanu pai jaba lagi na pāya pakhārihauṃ /<BR>
      taba lagi na tulasīdāsa nātha kr̥pāla pāru utārihauṃ //<BR>
<BR>
 so.  suni kebaṭa ke baina prema lapeṭe aṭapaṭe /<BR>
      bihase karunāaina cita_i jānakī lakhana tana // 100 //<BR>
<BR>
kr̥pāsiṃdhu bole musukāī / soi karu jeṃhi tava nāva na jāī //<BR>
vegi ānu jala pāya pakhārū / hota bilaṃbu utārahi pārū //<BR>
jāsu nāma sumarata eka bārā / utarahiṃ nara bhavasiṃdhu apārā //<BR>
soi kr̥pālu kevaṭahi nihorā / jehiṃ jagu kiya tihu pagahu te thorā //<BR>
pada nakha nirakhi devasari haraṣī / suni prabhu bacana mohã mati karaṣī //<BR>
kevaṭa rāma rajāyasu pāvā / pāni kaṭhavatā bhari lei āvā //<BR>
ati ānaṃda umagi anurāgā / carana saroja pakhārana lāgā //<BR>
baraṣi sumana sura sakala sihāhīṃ / ehi sama punyapuṃja kou nāhīṃ //<BR>
<BR>
 do.  pada pakhāri jalu pāna kari āpu sahita parivāra /<BR>
      pitara pāru kari prabhuhi puni mudita gaya_u lei pāra // 101 //<BR>
<BR>
utari ṭhāḷa bhae surasari retā / sīyarāma guha lakhana sametā //<BR>
kevaṭa utari daṃḍavata kīnhā / prabhuhi sakuca ehi nahiṃ kachu dīnhā //<BR>
piya hiya kī siya jānanihārī / mani mudarī mana mudita utārī //<BR>
kaheu kr̥pāla lehi utarāī / kevaṭa carana gahe akulāī //<BR>
nātha āju maiṃ kāha na pāvā / miṭe doṣa dukha dārida dāvā //<BR>
bahuta kāla maiṃ kīnhi majūrī / āju dīnha bidhi bani bhali bhūrī //<BR>
aba kachu nātha na cāhia moreṃ / dīnadayāla anugraha toreṃ //<BR>
phiratī bāra mohi je debā / so prasādu maiṃ sira dhari lebā //<BR>
<BR>
 do.   bahuta kīnha prabhu lakhana siyã nahiṃ kachu kevaṭu lei /<BR>
      bidā kīnha karunāyatana bhagati bimala baru dei // 102 //<BR>
<BR>
taba majjanu kari raghukulanāthā / pūji pārathiva nāya_u māthā //<BR>
siyã surasarihi kaheu kara jorī / mātu manoratha pura_ubi morī //<BR>
pati devara saṃga kusala bahorī / āi karauṃ jehiṃ pūjā torī //<BR>
suni siya binaya prema rasa sānī / bha_i taba bimala bāri bara bānī //<BR>
sunu raghubīra priyā baidehī / tava prabhāu jaga bidita na kehī //<BR>
lokapa hohiṃ bilokata toreṃ / tohi sevahiṃ saba sidhi kara joreṃ //<BR>
tumha jo hamahi baḷi binaya sunāī / kr̥pā kīnhi mohi dīnhi baḷāī //<BR>
tadapi debi maiṃ debi asīsā / saphala hopana hita nija bāgīsā //<BR>
<BR>
 do.  prānanātha devara sahita kusala kosalā āi /<BR>
      pūjahi saba manakāmanā sujasu rahihi jaga chāi // 103 //<BR>
<BR>
gaṃga bacana suni maṃgala mūlā / mudita sīya surasari anukulā //<BR>
taba prabhu guhahi kaheu ghara jāhū / sunata sūkha mukhu bhā ura dāhū //<BR>
dīna bacana guha kaha kara jorī / binaya sunahu raghukulamani morī //<BR>
nātha sātha rahi paṃthu dekhāī / kari dina cāri carana sevakāī //<BR>
jehiṃ bana jāi rahaba raghurāī / paranakuṭī maiṃ karabi suhāī //<BR>
taba mohi kahã jasi deba rajāī / soi kariha_ũ raghubīra dohāī //<BR>
sahaja saneha rāma lakhi tāsu / saṃga līnha guha hr̥daya hulāsū //<BR>
puni guhã gyāti boli saba līnhe / kari paritoṣu bidā taba kīnhe //<BR>
<BR>
 do.   taba ganapati siva sumiri prabhu nāi surasarihi mātha / Ḷ<BR>
       sakhā anuja siyā sahita bana gavanu kīnha radhunātha // 104 //<BR>
<BR>
tehi dina bhaya_u biṭapa tara bāsū / lakhana sakhā̃ saba kīnha supāsū //<BR>
prāta prātakr̥ta kari radhusāī / tīratharāju dīkha prabhu jāī //<BR>
saciva satya śradhdā priya nārī / mādhava sarisa mītu hitakārī //<BR>
cāri padāratha bharā bhãḍāru / punya pradesa desa ati cāru //<BR>
chetra agama gaḷhu gāḷha suhāvā / sapanehũ nahiṃ pratipacchinha pāvā //<BR>
sena sakala tīratha bara bīrā / kaluṣa anīka dalana ranadhīrā //<BR>
saṃgamu siṃhāsanu suṭhi sohā / chatru akhayabaṭu muni manu mohā //<BR>
cavãra jamuna aru gaṃga taraṃgā / dekhi hohiṃ dukha dārida bhaṃgā //<BR>
<BR>
 do.   sevahiṃ sukr̥ti sādhu suci pāvahiṃ saba manakāma /<BR>
      baṃdī beda purāna gana kahahiṃ bimala guna grāma // 105 //<BR>
<BR>
ko kahi saka_i prayāga prabhāū / kaluṣa puṃja kuṃjara mr̥garāū //<BR>
asa tīrathapati dekhi suhāvā / sukha sāgara raghubara sukhu pāvā //<BR>
kahi siya lakhanahi sakhahi sunāī / śrīmukha tīratharāja baḷāī //<BR>
kari pranāmu dekhata bana bāgā / kahata mahātama ati anurāgā //<BR>
ehi bidhi āi bilokī benī / sumirata sakala sumaṃgala denī //<BR>
mudita nahāi kīnhi siva sevā / puji jathābidhi tīratha devā //<BR>
taba prabhu bharadvāja pahiṃ āe / karata daṃḍavata muni ura lāe //<BR>
muni mana moda na kachu kahi jāi / brahmānaṃda rāsi janu pāī //<BR>
<BR>
 do.   dīnhi asīsa munīsa ura ati anaṃdu asa jāni /<BR>
      locana gocara sukr̥ta phala manahũ kie bidhi āni // 106 //<BR>
<BR>
kusala prasna kari āsana dīnhe / pūji prema paripūrana kīnhe //<BR>
kaṃda mūla phala aṃkura nīke / die āni muni manahũ amī ke //<BR>
sīya lakhana jana sahita suhāe / ati ruci rāma mūla phala khāe //<BR>
bhae bigataśrama rāmu sukhāre / bharavdāja mr̥du bacana ucāre //<BR>
āju suphala tapu tīratha tyāgū / āju suphala japa joga birāgū //<BR>
saphala sakala subha sādhana sājū / rāma tumhahi avalokata ājū //<BR>
lābha avadhi sukha avadhi na dūjī / tumhāreṃ darasa āsa saba pūjī //<BR>
aba kari kr̥pā dehu bara ehū / nija pada sarasija sahaja sanehū //<BR>
<BR>
 do.  karama bacana mana chāḷi chalu jaba lagi janu na tumhāra /<BR>
      taba lagi sukhu sapanehũ nahīṃ kiẽ koṭi upacāra //<BR>
suni muni bacana rāmu sakucāne / bhāva bhagati ānaṃda aghāne //<BR>
taba raghubara muni sujasu suhāvā / koṭi bhā̃ti kahi sabahi sunāvā //<BR>
so baḍa so saba guna gana gehū / jehi munīsa tumha ādara dehū //<BR>
muni raghubīra parasapara navahīṃ / bacana agocara sukhu anubhavahīṃ //<BR>
yaha sudhi pāi prayāga nivāsī / baṭu tāpasa muni siddha udāsī //<BR>
bharadvāja āśrama saba āe / dekhana dasaratha suana suhāe //<BR>
rāma pranāma kīnha saba kāhū / mudita bhae lahi loyana lāhū //<BR>
dehiṃ asīsa parama sukhu pāī / phire sarāhata suṃdaratāī //<BR>
<BR>
 do.  rāma kīnha biśrāma nisi prāta prayāga nahāi /<BR>
      cale sahita siya lakhana jana mudadita munihi siru nāi // 108 //<BR>
<BR>
rāma saprema kaheu muni pāhīṃ / nātha kahia hama kehi maga jāhīṃ //<BR>
muni mana bihasi rāma sana kahahīṃ / sugama sakala maga tumha kahũ ahahīṃ //<BR>
sātha lāgi muni siṣya bolāe / suni mana mudita pacāsaka āe //<BR>
sabanhi rāma para prema apārā / sakala kahahi magu dīkha hamārā //<BR>
muni baṭu cāri saṃga taba dīnhe / jinha bahu janama sukr̥ta saba kīnhe //<BR>
kari pranāmu riṣi āyasu pāī / pramudita hr̥dayã cale raghurāī //<BR>
grāma nikaṭa jaba nikasahi jāī / dekhahi darasu nāri nara dhāī //<BR>
hohi sanātha janama phalu pāī / phirahi dukhita manu saṃga paṭhāī //<BR>
<BR>
 do.  bidā kie baṭu binaya kari phire pāi mana kāma /<BR>
      utari nahāe jamuna jala jo sarīra sama syāma // 109 //<BR>
<BR>
sunata tīravāsī nara nārī / dhāe nija nija kāja bisārī //<BR>
lakhana rāma siya sundaratāī / dekhi karahiṃ nija bhāgya baḷāī //<BR>
ati lālasā basahiṃ mana māhīṃ / nāũ gāũ būjhata sakucāhīṃ //<BR>
je tinha mahũ bayabiridha sayāne / tinha kari juguti rāmu pahicāne //<BR>
sakala kathā tinha sabahi sunāī / banahi cale pitu āyasu pāī //<BR>
suni sabiṣāda sakala pachitāhīṃ / rānī rāyã kīnha bhala nāhīṃ //<BR>
tehi avasara eka tāpasu āvā / tejapuṃja laghubayasa suhāvā //<BR>
kavi alakhita gati beṣu birāgī / mana krama bacana rāma anurāgī //<BR>
<BR>
 do.  sajala nayana tana pulaki nija iṣṭadeu pahicāni /<BR>
      pareu daṃḍa jimi dharanitala dasā na jāi bakhāni // 110 //<BR>
<BR>
rāma saprema pulaki ura lāvā / parama raṃka janu pārasu pāvā //<BR>
manahũ premu paramārathu doū / milata dhare tana kaha sabu koū //<BR>
bahuri lakhana pāyanha soi lāgā / līnha uṭhāi umagi anurāgā //<BR>
puni siya carana dhūri dhari sīsā / janani jāni sisu dīnhi asīsā //<BR>
kīnha niṣāda daṃḍavata tehī / mileu mudita lakhi rāma sanehī //<BR>
piata nayana puṭa rūpu piyūṣā / mudita suasanu pāi jimi bhūkhā //<BR>
te pitu mātu kahahu sakhi kaise / jinha paṭhae bana bālaka aise //<BR>
rāma lakhana siya rūpu nihārī / hohiṃ saneha bikala nara nārī //<BR>
<BR>
 do.  taba raghubīra aneka bidhi sakhahi sikhāvanu dīnha /<BR>
      rāma rajāyasu sīsa dhari bhavana gavanu tẽĩ kīnha // 111 //<BR>
<BR>
puni siyã rāma lakhana kara jorī / jamunahi kīnha pranāmu bahorī //<BR>
cale sasīya mudita dou bhāī / rabitanujā ka_i karata baḷāī //<BR>
pathika aneka milahiṃ maga jātā / kahahiṃ saprema dekhi dou bhrātā //<BR>
rāja lakhana saba aṃga tumhāreṃ / dekhi socu ati hr̥daya hamāreṃ //<BR>
māraga calahu payādehi pāẽ / jyotiṣu jhūṭha hamāreṃ bhāẽ //<BR>
agamu paṃtha giri kānana bhārī / tehi mahã sātha nāri sukumārī //<BR>
kari kehari bana jāi na joī / hama sãga calahi jo āyasu hoī //<BR>
jāba jahā̃ lagi tahã pahũcāī / phiraba bahori tumhahi siru nāī //<BR>
<BR>
 do.  ehi bidhi pū̃chahiṃ prema basa pulaka gāta jalu naina /<BR>
      kr̥pāsiṃdhu pherahi tinhahi kahi binīta mr̥du baina // 112 //<BR>
<BR>
je pura gā̃va basahiṃ maga māhīṃ / tinhahi nāga sura nagara sihāhīṃ //<BR>
kehi sukr̥tīṃ kehi gharīṃ basāe / dhanya punyamaya parama suhāe //<BR>
jahã jahã rāma carana cali jāhīṃ / tinha samāna amarāvati nāhīṃ //<BR>
punyapuṃja maga nikaṭa nivāsī / tinhahi sarāhahiṃ surapurabāsī //<BR>
je bhari nayana bilokahiṃ rāmahi / sītā lakhana sahita ghanasyāmahi //<BR>
je sara sarita rāma avagāhahiṃ / tinhahi deva sara sarita sarāhahiṃ //<BR>
jehi taru tara prabhu baiṭhahiṃ jāī / karahiṃ kalapataru tāsu baḷāī //<BR>
parasi rāma pada paduma parāgā / mānati bhūmi bhūri nija bhāgā //<BR>
<BR>
 do.  chā̃ha karahi ghana bibudhagana baraṣahi sumana sihāhiṃ /<BR>
      dekhata giri bana bihaga mr̥ga rāmu cale maga jāhiṃ // 113 //<BR>
<BR>
sītā lakhana sahita raghurāī / gā̃va nikaṭa jaba nikasahiṃ jāī //<BR>
suni saba bāla br̥ddha nara nārī / calahiṃ turata gr̥hakāju bisārī //<BR>
rāma lakhana siya rūpa nihārī / pāi nayanaphalu hohiṃ sukhārī //<BR>
sajala bilocana pulaka sarīrā / saba bhae magana dekhi dou bīrā //<BR>
barani na jāi dasā tinha kerī / lahi janu raṃkanha suramani ḍherī //<BR>
ekanha eka boli sikha dehīṃ / locana lāhu lehu chana ehīṃ //<BR>
rāmahi dekhi eka anurāge / citavata cale jāhiṃ sãga lāge //<BR>
eka nayana maga chabi ura ānī / hohiṃ sithila tana mana bara bānī //<BR>
<BR>
 do.  eka dekhiṃ baṭa chā̃ha bhali ḍāsi mr̥dula tr̥na pāta /<BR>
      kahahiṃ gavā̃ia chinuku śramu gavanaba abahiṃ ki prāta // 114 //<BR>
<BR>
eka kalasa bhari ānahiṃ pānī / ãca_ia nātha kahahiṃ mr̥du bānī //<BR>
suni priya bacana prīti ati dekhī / rāma kr̥pāla susīla biseṣī //<BR>
jānī śramita sīya mana māhīṃ / gharika bilaṃbu kīnha baṭa chāhīṃ //<BR>
mudita nāri nara dekhahiṃ sobhā / rūpa anūpa nayana manu lobhā //<BR>
ekaṭaka saba sohahiṃ cahũ orā / rāmacaṃdra mukha caṃda cakorā //<BR>
taruna tamāla barana tanu sohā / dekhata koṭi madana manu mohā //<BR>
dāmini barana lakhana suṭhi nīke / nakha sikha subhaga bhāvate jī ke //<BR>
munipaṭa kaṭinha kaseṃ tūnīrā / sohahiṃ kara kamalini dhanu tīrā //<BR>
<BR>
 do.  jaṭā mukuṭa sīsani subhaga ura bhuja nayana bisāla /<BR>
      sarada paraba bidhu badana bara lasata sveda kana jāla // 115 //<BR>
<BR>
barani na jāi manohara jorī / sobhā bahuta thori mati morī //<BR>
rāma lakhana siya suṃdaratāī / saba citavahiṃ cita mana mati lāī //<BR>
thake nāri nara prema piāse / manahũ mr̥gī mr̥ga dekhi diā se //<BR>
sīya samīpa grāmatiya jāhīṃ / pū̃chata ati sanehã sakucāhīṃ //<BR>
bāra bāra saba lāgahiṃ pāẽ / kahahiṃ bacana mr̥du sarala subhāẽ //<BR>
rājakumāri binaya hama karahīṃ / tiya subhāyã kachu pū̃chata ḍarahīṃ /<BR>
svāmini abinaya chamabi hamārī / bilagu na mānaba jāni gavā̃rī //<BR>
rājakuãra dou sahaja salone / inha teṃ lahī duti marakata sone //<BR>
<BR>
 do.  syāmala gaura kisora bara suṃdara suṣamā aina /<BR>
      sarada sarbarīnātha mukhu sarada saroruha naina // 116 //<BR>
<BR>
        māsapārāyaṇa, solahavā̃ viśrāma<BR>
        navānhapārāyaṇa, cauthā viśrāma<BR>
koṭi manoja lajāvanihāre / sumukhi kahahu ko āhiṃ tumhāre //<BR>
suni sanehamaya maṃjula bānī / sakucī siya mana mahũ musukānī //<BR>
tinhahi biloki bilokati dharanī / duhũ sakoca sakucita barabaranī //<BR>
sakuci saprema bāla mr̥ga nayanī / bolī madhura bacana pikabayanī //<BR>
sahaja subhāya subhaga tana gore / nāmu lakhanu laghu devara more //<BR>
bahuri badanu bidhu aṃcala ḍhā̃kī / piya tana cita_i bhauṃha kari bā̃kī //<BR>
khaṃjana maṃju tirīche nayanani / nija pati kaheu tinhahi siyã sayanani //<BR>
bha_i mudita saba grāmabadhūṭīṃ / raṃkanha rāya rāsi janu lūṭīṃ //<BR>
<BR>
 do.  ati saprema siya pāyã pari bahubidhi dehiṃ asīsa /<BR>
      sadā sohāgini hohu tumha jaba lagi mahi ahi sīsa // 117 //<BR>
<BR>
pārabatī sama patipriya hohū / debi na hama para chāḷaba chohū //<BR>
puni puni binaya karia kara jorī / jauṃ ehi māraga phiria bahorī //<BR>
darasanu deba jāni nija dāsī / lakhīṃ sīyã saba prema piāsī //<BR>
madhura bacana kahi kahi paritoṣīṃ / janu kumudinīṃ kaumudīṃ poṣīṃ //<BR>
tabahiṃ lakhana raghubara rukha jānī / pū̃cheu magu loganhi mr̥du bānī //<BR>
sunata nāri nara bhae dukhārī / pulakita gāta bilocana bārī //<BR>
miṭā modu mana bhae malīne / bidhi nidhi dīnha leta janu chīne //<BR>
samujhi karama gati dhīraju kīnhā / sodhi sugama magu tinha kahi dīnhā //<BR>
<BR>
 do.  lakhana jānakī sahita taba gavanu kīnha raghunātha /<BR>
      phere saba priya bacana kahi lie lāi mana sātha // 118 // Ṃ<BR>
phirata nāri nara ati pachitāhīṃ / deahi doṣu dehiṃ mana māhīṃ //<BR>
sahita biṣāda parasapara kahahīṃ / bidhi karataba ulaṭe saba ahahīṃ //<BR>
nipaṭa niraṃkusa niṭhura nisaṃkū / jehiṃ sasi kīnha saruja sakalaṃkū //<BR>
rūkha kalapataru sāgaru khārā / tehiṃ paṭhae bana rājakumārā //<BR>
jauṃ pe inhahi dīnha banabāsū / kīnha bādi bidhi bhoga bilāsū //<BR>
e bicarahiṃ maga binu padatrānā / race bādi bidhi bāhana nānā //<BR>
e mahi parahiṃ ḍāsi kusa pātā / subhaga seja kata sr̥jata bidhātā //<BR>
tarubara bāsa inhahi bidhi dīnhā / dhavala dhāma raci raci śramu kīnhā //<BR>
<BR>
 do.  jauṃ e muni paṭa dhara jaṭila suṃdara suṭhi sukumāra /<BR>
      bibidha bhā̃ti bhūṣana basana bādi kie karatāra // 119 //<BR>
<BR>
jauṃ e kaṃda mūla phala khāhīṃ / bādi sudhādi asana jaga māhīṃ //<BR>
eka kahahiṃ e sahaja suhāe / āpu pragaṭa bhae bidhi na banāe //<BR>
jahã lagi beda kahī bidhi karanī / śravana nayana mana gocara baranī //<BR>
dekhahu khoji bhuana dasa cārī / kahã asa puruṣa kahā̃ asi nārī //<BR>
inhahi dekhi bidhi manu anurāgā / paṭatara joga banāvai lāgā //<BR>
kīnha bahuta śrama aika na āe / tehiṃ iriṣā bana āni durāe //<BR>
eka kahahiṃ hama bahuta na jānahiṃ / āpuhi parama dhanya kari mānahiṃ //<BR>
te puni punyapuṃja hama lekhe / je dekhahiṃ dekhihahiṃ jinha dekhe //<BR>
<BR>
 do.  ehi bidhi kahi kahi bacana priya lehiṃ nayana bhari nīra /<BR>
      kimi calihahi māraga agama suṭhi sukumāra sarīra // 120 //<BR>
<BR>
nāri saneha bikala basa hohīṃ / cakaī sā̃jha samaya janu sohīṃ //<BR>
mr̥du pada kamala kaṭhina magu jānī / gahabari hr̥dayã kahahiṃ bara bānī //<BR>
parasata mr̥dula carana arunāre / sakucati mahi jimi hr̥daya hamāre //<BR>
jauṃ jagadīsa inhahi banu dīnhā / kasa na sumanamaya māragu kīnhā //<BR>
jauṃ māgā pāia bidhi pāhīṃ / e rakhiahiṃ sakhi ā̃khinha māhīṃ //<BR>
je nara nāri na avasara āe / tinha siya rāmu na dekhana pāe //<BR>
suni surupa būjhahiṃ akulāī / aba lagi gae kahā̃ lagi bhāī //<BR>
samaratha dhāi bilokahiṃ jāī / pramudita phirahiṃ janamaphalu pāī //<BR>
<BR>
 do.  abalā bālaka br̥ddha jana kara mījahiṃ pachitāhiṃ //<BR>
      hohiṃ premabasa loga imi rāmu jahā̃ jahã jāhiṃ // 121 //<BR>
<BR>
gā̃va gā̃va asa hoi anaṃdū / dekhi bhānukula kairava caṃdū //<BR>
je kachu samācāra suni pāvahiṃ / te nr̥pa rānihi dosu lagāvahiṃ //<BR>
kahahiṃ eka ati bhala naranāhū / dīnha hamahi joi locana lāhū //<BR>
kahahiṃ paraspara loga logāīṃ / bāteṃ sarala saneha suhāīṃ //<BR>
te pitu mātu dhanya jinha jāe / dhanya so nagaru jahā̃ teṃ āe //<BR>
dhanya so desu sailu bana gāū̃ / jahã jahã jāhiṃ dhanya soi ṭhāū̃ //<BR>
sukha pāya_u biraṃci raci tehī / e jehi ke saba bhā̃ti sanehī //<BR>
rāma lakhana pathi kathā suhāī / rahī sakala maga kānana chāī //<BR>
<BR>
 do.  ehi bidhi raghukula kamala rabi maga loganha sukha deta /<BR>
      jāhiṃ cale dekhata bipina siya saumitri sameta // 122 //<BR>
<BR>
āge rāmu lakhanu bane pācheṃ / tāpasa beṣa birājata kācheṃ //<BR>
ubhaya bīca siya sohati kaise / brahma jīva bica māyā jaise //<BR>
bahuri kaha_ũ chabi jasi mana basaī / janu madhu madana madhya rati lasaī //<BR>
upamā bahuri kaha_ũ jiyã johī / janu budha bidhu bica rohini sohī //<BR>
prabhu pada rekha bīca bica sītā / dharati carana maga calati sabhītā //<BR>
sīya rāma pada aṃka barāẽ / lakhana calahiṃ magu dāhina lāẽ //<BR>
rāma lakhana siya prīti suhāī / bacana agocara kimi kahi jāī //<BR>
khaga mr̥ga magana dekhi chabi hohīṃ / lie cori cita rāma baṭohīṃ //<BR>
<BR>
 do.  jinha jinha dekhe pathika priya siya sameta dou bhāi /<BR>
      bhava magu agamu anaṃdu tei binu śrama rahe sirāi // 123 //<BR>
<BR>
ajahũ jāsu ura sapanehũ kāū / basahũ lakhanu siya rāmu baṭāū //<BR>
rāma dhāma patha pāihi soī / jo patha pāva kabahũ muni koī //<BR>
taba raghubīra śramita siya jānī / dekhi nikaṭa baṭu sītala pānī //<BR>
tahã basi kaṃda mūla phala khāī / prāta nahāi cale raghurāī //<BR>
dekhata bana sara saila suhāe / bālamīki āśrama prabhu āe //<BR>
rāma dīkha muni bāsu suhāvana / suṃdara giri kānanu jalu pāvana //<BR>
sarani saroja biṭapa bana phūle / guṃjata maṃju madhupa rasa bhūle //<BR>
khaga mr̥ga bipula kolāhala karahīṃ / birahita baira mudita mana carahīṃ //<BR>
<BR>
 do.  suci suṃdara āśramu nirakhi haraṣe rājivanena /<BR>
      suni raghubara āgamanu muni āgeṃ āya_u lena // 124 //<BR>
<BR>
muni kahũ rāma daṃḍavata kīnhā / āsirabādu biprabara dīnhā //<BR>
dekhi rāma chabi nayana juḷāne / kari sanamānu āśramahiṃ āne //<BR>
munibara atithi prānapriya pāe / kaṃda mūla phala madhura magāe //<BR>
siya saumitri rāma phala khāe / taba muni āśrama die suhāe //<BR>
bālamīki mana ānãdu bhārī / maṃgala mūrati nayana nihārī //<BR>
taba kara kamala jori raghurāī / bole bacana śravana sukhadāī //<BR>
tumha trikāla darasī munināthā / bisva badara jimi tumhareṃ hāthā //<BR>
asa kahi prabhu saba kathā bakhānī / jehi jehi bhā̃ti dīnha banu rānī //<BR>
<BR>
 do.  tāta bacana puni mātu hita bhāi bharata asa rāu /<BR>
      mo kahũ darasa tumhāra prabhu sabu mama punya prabhāu // 125 //<BR>
<BR>
dekhi pāya munirāya tumhāre / bhae sukr̥ta saba suphala hamāre //<BR>
aba jahã rāura āyasu hoī / muni udabegu na pāvai koī //<BR>
muni tāpasa jinha teṃ dukhu lahahīṃ / te naresa binu pāvaka dahahīṃ //<BR>
maṃgala mūla bipra paritoṣū / daha_i koṭi kula bhūsura roṣū //<BR>
asa jiyã jāni kahia soi ṭhāū̃ / siya saumitri sahita jahã jāū̃ //<BR>
tahã raci rucira parana tr̥na sālā / bāsu karau kachu kāla kr̥pālā //<BR>
sahaja sarala suni raghubara bānī / sādhu sādhu bole muni gyānī //<BR>
kasa na kahahu asa raghukulaketū / tumha pālaka saṃtata śruti setū //<BR>
<BR>
 chaṃ.  śruti setu pālaka rāma tumha jagadīsa māyā jānakī /<BR>
      jo sr̥jati jagu pālati harati rūkha pāi kr̥pānidhāna kī //<BR>
      jo sahasasīsu ahīsu mahidharu lakhanu sacarācara dhanī /<BR>
      sura kāja dhari nararāja tanu cale dalana khala nisicara anī //<BR>
<BR>
 so.  rāma sarupa tumhāra bacana agocara buddhipara /<BR>
      abigata akatha apāra neti nita nigama kaha // 126 //<BR>
<BR>
jagu pekhana tumha dekhanihāre / bidhi hari saṃbhu nacāvanihāre //<BR>
teu na jānahiṃ maramu tumhārā / auru tumhahi ko jānanihārā //<BR>
soi jāna_i jehi dehu janāī / jānata tumhahi tumha_i hoi jāī //<BR>
tumharihi kr̥pā̃ tumhahi raghunaṃdana / jānahiṃ bhagata bhagata ura caṃdana //<BR>
cidānaṃdamaya deha tumhārī / bigata bikāra jāna adhikārī //<BR>
nara tanu dharehu saṃta sura kājā / kahahu karahu jasa prākr̥ta rājā //<BR>
rāma dekhi suni carita tumhāre / jaḷa mohahiṃ budha hohiṃ sukhāre //<BR>
tumha jo kahahu karahu sabu sā̃cā / jasa kāchia tasa cāhia nācā //<BR>
<BR>
 do.  pū̃chehu mohi ki rahauṃ kahã maiṃ pū̃chata sakucāũ /<BR>
      jahã na hohu tahã dehu kahi tumhahi dekhāvauṃ ṭhāũ // 127 //<BR>
<BR>
suni muni bacana prema rasa sāne / sakuci rāma mana mahũ musukāne //<BR>
bālamīki hãsi kahahiṃ bahorī / bānī madhura amia rasa borī //<BR>
sunahu rāma aba kaha_ũ niketā / jahā̃ basahu siya lakhana sametā //<BR>
jinha ke śravana samudra samānā / kathā tumhāri subhaga sari nānā //<BR>
bharahiṃ niraṃtara hohiṃ na pūre / tinha ke hiya tumha kahũ gr̥ha rūre //<BR>
locana cātaka jinha kari rākhe / rahahiṃ darasa jaladhara abhilāṣe //<BR>
nidarahiṃ sarita siṃdhu sara bhārī / rūpa biṃdu jala hohiṃ sukhārī //<BR>
tinha ke hr̥daya sadana sukhadāyaka / basahu baṃdhu siya saha raghunāyaka //<BR>
<BR>
 do.  jasu tumhāra mānasa bimala haṃsini jīhā jāsu /<BR>
      mukutāhala guna gana cuna_i rāma basahu hiyã tāsu // 128 //<BR>
<BR>
prabhu prasāda suci subhaga subāsā / sādara jāsu laha_i nita nāsā //<BR>
tumhahi nibedita bhojana karahīṃ / prabhu prasāda paṭa bhūṣana dharahīṃ //<BR>
sīsa navahiṃ sura guru dvija dekhī / prīti sahita kari binaya biseṣī //<BR>
kara nita karahiṃ rāma pada pūjā / rāma bharosa hr̥dayã nahi dūjā //<BR>
carana rāma tīratha cali jāhīṃ / rāma basahu tinha ke mana māhīṃ //<BR>
maṃtrarāju nita japahiṃ tumhārā / pūjahiṃ tumhahi sahita parivārā //<BR>
tarapana homa karahiṃ bidhi nānā / bipra jevā̃i dehiṃ bahu dānā //<BR>
tumha teṃ adhika gurahi jiyã jānī / sakala bhāyã sevahiṃ sanamānī //<BR>
<BR>
 do.  sabu kari māgahiṃ eka phalu rāma carana rati hou /<BR>
      tinha keṃ mana maṃdira basahu siya raghunaṃdana dou // 129 //<BR>
<BR>
kāma koha mada māna na mohā / lobha na chobha na rāga na drohā //<BR>
jinha keṃ kapaṭa daṃbha nahiṃ māyā / tinha keṃ hr̥daya basahu raghurāyā //<BR>
saba ke priya saba ke hitakārī / dukha sukha sarisa prasaṃsā gārī //<BR>
kahahiṃ satya priya bacana bicārī / jāgata sovata sarana tumhārī //<BR>
tumhahi chāḷi gati dūsari nāhīṃ / rāma basahu tinha ke mana māhīṃ //<BR>
jananī sama jānahiṃ paranārī / dhanu parāva biṣa teṃ biṣa bhārī //<BR>
je haraṣahiṃ para saṃpati dekhī / dukhita hohiṃ para bipati biseṣī //<BR>
jinhahi rāma tumha prānapiāre / tinha ke mana subha sadana tumhāre //<BR>
<BR>
 do.  svāmi sakhā pitu mātu gura jinha ke saba tumha tāta /<BR>
      mana maṃdira tinha keṃ basahu sīya sahita dou bhrāta // 130 //<BR>
<BR>
avaguna taji saba ke guna gahahīṃ / bipra dhenu hita saṃkaṭa sahahīṃ //<BR>
nīti nipuna jinha ka_i jaga līkā / ghara tumhāra tinha kara manu nīkā //<BR>
guna tumhāra samujha_i nija dosā / jehi saba bhā̃ti tumhāra bharosā //<BR>
rāma bhagata priya lāgahiṃ jehī / tehi ura basahu sahita baidehī //<BR>
jāti pā̃ti dhanu dharama baḷāī / priya parivāra sadana sukhadāī //<BR>
saba taji tumhahi raha_i ura lāī / tehi ke hr̥dayã rahahu raghurāī //<BR>
saragu naraku apabaragu samānā / jahã tahã dekha dhareṃ dhanu bānā //<BR>
karama bacana mana rāura cerā / rāma karahu tehi keṃ ura ḍerā //<BR>
<BR>
 do.  jāhi na cāhia kabahũ kachu tumha sana sahaja sanehu /<BR>
      basahu niraṃtara tāsu mana so rāura nija gehu // 131 //<BR>
<BR>
ehi bidhi munibara bhavana dekhāe / bacana saprema rāma mana bhāe //<BR>
kaha muni sunahu bhānukulanāyaka / āśrama kaha_ũ samaya sukhadāyaka //<BR>
citrakūṭa giri karahu nivāsū / tahã tumhāra saba bhā̃ti supāsū //<BR>
sailu suhāvana kānana cārū / kari kehari mr̥ga bihaga bihārū //<BR>
nadī punīta purāna bakhānī / atripriyā nija tapabala ānī //<BR>
surasari dhāra nāũ maṃdākini / jo saba pātaka potaka ḍākini //<BR>
atri ādi munibara bahu basahīṃ / karahiṃ joga japa tapa tana kasahīṃ //<BR>
calahu saphala śrama saba kara karahū / rāma dehu gaurava giribarahū //<BR>
<BR>
 do.  citrakūṭa mahimā amita kahīṃ mahāmuni gāi /<BR>
      āe nahāe sarita bara siya sameta dou bhāi // 132 //<BR>
<BR>
raghubara kaheu lakhana bhala ghāṭū / karahu katahũ aba ṭhāhara ṭhāṭū //<BR>
lakhana dīkha paya utara karārā / cahũ disi phireu dhanuṣa jimi nārā //<BR>
nadī panaca sara sama dama dānā / sakala kaluṣa kali sāuja nānā //<BR>
citrakūṭa janu acala aherī / cuka_i na ghāta māra muṭhabherī //<BR>
asa kahi lakhana ṭhāũ dekharāvā / thalu biloki raghubara sukhu pāvā //<BR>
rameu rāma manu devanha jānā / cale sahita sura thapati pradhānā //<BR>
kola kirāta beṣa saba āe / race parana tr̥na sadana suhāe //<BR>
barani na jāhi maṃju dui sālā / eka lalita laghu eka bisālā //<BR>
<BR>
 do.  lakhana jānakī sahita prabhu rājata rucira niketa /<BR>
      soha madanu muni beṣa janu rati riturāja sameta // 133 //<BR>
<BR>
         māsapārāyaṇa, satrahãvā viśrāma<BR>
amara nāga kiṃnara disipālā / citrakūṭa āe tehi kālā //<BR>
rāma pranāmu kīnha saba kāhū / mudita deva lahi locana lāhū //<BR>
baraṣi sumana kaha deva samājū / nātha sanātha bhae hama ājū //<BR>
kari binatī dukha dusaha sunāe / haraṣita nija nija sadana sidhāe //<BR>
citrakūṭa raghunaṃdanu chāe / samācāra suni suni muni āe //<BR>
āvata dekhi mudita munibr̥ṃdā / kīnha daṃḍavata raghukula caṃdā //<BR>
muni raghubarahi lāi ura lehīṃ / suphala hona hita āsiṣa dehīṃ //<BR>
siya saumitra rāma chabi dekhahiṃ / sādhana sakala saphala kari lekhahiṃ //<BR>
<BR>
 do.  jathājoga sanamāni prabhu bidā kie munibr̥ṃda /<BR>
      karahi joga japa jāga tapa nija āśramanhi suchaṃda // 134 //<BR>
<BR>
yaha sudhi kola kirātanha pāī / haraṣe janu nava nidhi ghara āī //<BR>
kaṃda mūla phala bhari bhari donā / cale raṃka janu lūṭana sonā //<BR>
tinha mahã jinha dekhe dou bhrātā / apara tinhahi pū̃chahi magu jātā //<BR>
kahata sunata raghubīra nikāī / āi sabanhi dekhe raghurāī //<BR>
karahiṃ johāru bheṃṭa dhari āge / prabhuhi bilokahiṃ ati anurāge //<BR>
citra likhe janu jahã tahã ṭhāḷhe / pulaka sarīra nayana jala bāḷhe //<BR>
rāma saneha magana saba jāne / kahi priya bacana sakala sanamāne //<BR>
prabhuhi johāri bahori bahorī / bacana binīta kahahiṃ kara jorī //<BR>
<BR>
 do.  aba hama nātha sanātha saba bhae dekhi prabhu pāya /<BR>
      bhāga hamāre āgamanu rāura kosalarāya // 135 //<BR>
<BR>
dhanya bhūmi bana paṃtha pahārā / jahã jahã nātha pāu tumha dhārā //<BR>
dhanya bihaga mr̥ga kānanacārī / saphala janama bhae tumhahi nihārī //<BR>
hama saba dhanya sahita parivārā / dīkha darasu bhari nayana tumhārā //<BR>
kīnha bāsu bhala ṭhāũ bicārī / ihā̃ sakala ritu rahaba sukhārī //<BR>
hama saba bhā̃ti karaba sevakāī / kari kehari ahi bāgha barāī //<BR>
bana behaḷa giri kaṃdara khohā / saba hamāra prabhu paga paga johā //<BR>
tahã tahã tumhahi ahera khelāuba / sara nirajhara jalaṭhāũ dekhāuba //<BR>
hama sevaka parivāra sametā / nātha na sakucaba āyasu detā //<BR>
<BR>
 do.  beda bacana muni mana agama te prabhu karunā aina /<BR>
      bacana kirātanha ke sunata jimi pitu bālaka baina // 136 //<BR>
<BR>
rāmahi kevala premu piārā / jāni leu jo jānanihārā //<BR>
rāma sakala banacara taba toṣe / kahi mr̥du bacana prema paripoṣe //<BR>
bidā kie sira nāi sidhāe / prabhu guna kahata sunata ghara āe //<BR>
ehi bidhi siya sameta dou bhāī / basahiṃ bipina sura muni sukhadāī //<BR>
jaba te āi rahe raghunāyaku / taba teṃ bhaya_u banu maṃgaladāyaku //<BR>
phūlahiṃ phalahiṃ biṭapa bidhi nānā // maṃju balita bara beli bitānā //<BR>
surataru sarisa subhāyã suhāe / manahũ bibudha bana parihari āe //<BR>
gaṃja maṃjutara madhukara śrenī / tribidha bayāri baha_i sukha denī //<BR>
<BR>
 do.  nīlakaṃṭha kalakaṃṭha suka cātaka cakka cakora /<BR>
      bhā̃ti bhā̃ti bolahiṃ bihaga śravana sukhada cita cora // 137 //<BR>
<BR>
keri kehari kapi kola kuraṃgā / bigatabaira bicarahiṃ saba saṃgā //<BR>
phirata ahera rāma chabi dekhī / hohiṃ mudita mr̥gabaṃda biseṣī //<BR>
bibudha bipina jahã lagi jaga māhīṃ / dekhi rāma banu sakala sihāhīṃ //<BR>
surasari sarasa_i dinakara kanyā / mekalasutā godāvari dhanyā //<BR>
saba sara siṃdhu nadī nada nānā / maṃdākini kara karahiṃ bakhānā //<BR>
udaya asta giri aru kailāsū / maṃdara meru sakala surabāsū //<BR>
saila himācala ādika jete / citrakūṭa jasu gāvahiṃ tete //<BR>
biṃdhi mudita mana sukhu na samāī / śrama binu bipula baḷāī pāī //<BR>
<BR>
 do.  citrakūṭa ke bihaga mr̥ga beli biṭapa tr̥na jāti /<BR>
      punya puṃja saba dhanya asa kahahiṃ deva dina rāti // 138 //<BR>
<BR>
nayanavaṃta raghubarahi bilokī / pāi janama phala hohiṃ bisokī //<BR>
parasi carana raja acara sukhārī / bhae parama pada ke adhikārī //<BR>
so banu sailu subhāyã suhāvana / maṃgalamaya ati pāvana pāvana //<BR>
mahimā kahia kavani bidhi tāsū / sukhasāgara jahã kīnha nivāsū //<BR>
paya payodhi taji avadha bihāī / jahã siya lakhanu rāmu rahe āī //<BR>
kahi na sakahiṃ suṣamā jasi kānana / jauṃ sata sahasa hoṃhiṃ sahasānana //<BR>
so maiṃ barani kahauṃ bidhi kehīṃ / ḍābara kamaṭha ki maṃdara lehīṃ //<BR>
sevahiṃ lakhanu karama mana bānī / jāi na sīlu sanehu bakhānī //<BR>
<BR>
 do.  \-chinu chinu lakhi siya rāma pada jāni āpu para nehu /<BR>
       karata na sapanehũ lakhanu citu baṃdhu mātu pitu gehu // 139 //<BR>
<BR>
rāma saṃga siya rahati sukhārī / pura parijana gr̥ha surati bisārī //<BR>
chinu chinu piya bidhu badanu nihārī / pramudita manahũ cakorakumārī //<BR>
nāha nehu nita baḷhata bilokī / haraṣita rahati divasa jimi kokī //<BR>
siya manu rāma carana anurāgā / avadha sahasa sama banu priya lāgā //<BR>
paranakuṭī priya priyatama saṃgā / priya parivāru kuraṃga bihaṃgā //<BR>
sāsu sasura sama munitiya munibara / asanu amia sama kaṃda mūla phara //<BR>
nātha sātha sā̃tharī suhāī / mayana sayana saya sama sukhadāī //<BR>
lokapa hohiṃ bilokata jāsū / tehi ki mohi saka biṣaya bilāsū //<BR>
<BR>
 do.  \-sumirata rāmahi tajahiṃ jana tr̥na sama biṣaya bilāsu /<BR>
      rāmapriyā jaga janani siya kachu na ācaraju tāsu // 140 //<BR>
<BR>
sīya lakhana jehi bidhi sukhu lahahīṃ / soi raghunātha karahi soi kahahīṃ //<BR>
kahahiṃ purātana kathā kahānī / sunahiṃ lakhanu siya ati sukhu mānī /<BR>
jaba jaba rāmu avadha sudhi karahīṃ / taba taba bāri bilocana bharahīṃ //<BR>
sumiri mātu pitu parijana bhāī / bharata sanehu sīlu sevakāī //<BR>
kr̥pāsiṃdhu prabhu hohiṃ dukhārī / dhīraju dharahiṃ kusama_u bicārī //<BR>
lakhi siya lakhanu bikala hoi jāhīṃ / jimi puruṣahi anusara parichāhīṃ //<BR>
priyā baṃdhu gati lakhi raghunaṃdanu / dhīra kr̥pāla bhagata ura caṃdanu //<BR>
lage kahana kachu kathā punītā / suni sukhu lahahiṃ lakhanu aru sītā //<BR>
<BR>
 do.  rāmu lakhana sītā sahita sohata parana niketa /<BR>
      jimi bāsava basa amarapura sacī jayaṃta sameta // 141 //<BR>
<BR>
jogavahiṃ prabhu siya lakhanahiṃ kaiseṃ / palaka bilocana golaka jaiseṃ //<BR>
sevahiṃ lakhanu sīya raghubīrahi / jimi abibekī puruṣa sarīrahi //<BR>
ehi bidhi prabhu bana basahiṃ sukhārī / khaga mr̥ga sura tāpasa hitakārī //<BR>
kaheũ rāma bana gavanu suhāvā / sunahu sumaṃtra avadha jimi āvā //<BR>
phireu niṣādu prabhuhi pahũcāī / saciva sahita ratha dekhesi āī //<BR>
maṃtrī bikala biloki niṣādū / kahi na jāi jasa bhaya_u biṣādū //<BR>
rāma rāma siya lakhana pukārī / pareu dharanitala byākula bhārī //<BR>
dekhi dakhina disi haya hihināhīṃ / janu binu paṃkha bihaga akulāhīṃ //<BR>
<BR>
 do.  nahiṃ tr̥na carahiṃ piahiṃ jalu mocahiṃ locana bāri /<BR>
      byākula bhae niṣāda saba raghubara bāji nihāri // 142 //<BR>
<BR>
dhari dhīraja taba kaha_i niṣādū / aba sumaṃtra pariharahu biṣādū //<BR>
tumha paṃḍita paramāratha gyātā / dharahu dhīra lakhi bimukha bidhātā<BR>
bibidha kathā kahi kahi mr̥du bānī / ratha baiṭhāreu barabasa ānī //<BR>
soka sithila ratha saka_i na hā̃kī / raghubara biraha pīra ura bā̃kī //<BR>
carapharāhĩ maga calahiṃ na ghore / bana mr̥ga manahũ āni ratha jore //<BR>
aḷhuki parahiṃ phiri herahiṃ pīcheṃ / rāma biyogi bikala dukha tīcheṃ //<BR>
jo kaha rāmu lakhanu baidehī / hiṃkari hiṃkari hita herahiṃ tehī //<BR>
bāji biraha gati kahi kimi jātī / binu mani phanika bikala jehi bhā̃tī //<BR>
<BR>
 do.  bhaya_u niṣāda biṣādabasa dekhata saciva turaṃga /<BR>
      boli susevaka cāri taba die sārathī saṃga // 143 //<BR>
<BR>
guha sārathihi phireu pahũcāī / birahu biṣādu barani nahiṃ jāī //<BR>
cale avadha lei rathahi niṣādā / hohi chanahiṃ chana magana biṣādā //<BR>
soca sumaṃtra bikala dukha dīnā / dhiga jīvana raghubīra bihīnā //<BR>
rahihi na aṃtahũ adhama sarīrū / jasu na laheu bichurata raghubīrū //<BR>
bhae ajasa agha bhājana prānā / kavana hetu nahiṃ karata payānā //<BR>
ahaha maṃda manu avasara cūkā / ajahũ na hr̥daya hota dui ṭūkā //<BR>
mīji hātha siru dhuni pachitāī / manahã kr̥pana dhana rāsi gavā̃ī //<BR>
birida bā̃dhi bara bīru kahāī / caleu samara janu subhaṭa parāī //<BR>
<BR>
 do.  bipra bibekī bedabida saṃmata sādhu sujāti /<BR>
      jimi dhokheṃ madapāna kara saciva soca tehi bhā̃ti // 144 //<BR>
<BR>
jimi kulīna tiya sādhu sayānī / patidevatā karama mana bānī //<BR>
rahai karama basa parihari nāhū / saciva hr̥dayã timi dāruna dāhu //<BR>
locana sajala ḍīṭhi bha_i thorī / suna_i na śravana bikala mati bhorī //<BR>
sūkhahiṃ adhara lāgi muhã lāṭī / jiu na jāi ura avadhi kapāṭī //<BR>
bibarana bhaya_u na jāi nihārī / māresi manahũ pitā mahatārī //<BR>
hāni galāni bipula mana byāpī / jamapura paṃtha soca jimi pāpī //<BR>
bacanu na āva hr̥dayã pachitāī / avadha kāha maiṃ dekhaba jāī //<BR>
rāma rahita ratha dekhihi joī / sakucihi mohi bilokata soī //<BR>
<BR>
 do.  \-dhāi pū̃chihahiṃ mohi jaba bikala nagara nara nāri /<BR>
       utaru deba maiṃ sabahi taba hr̥dayã bajru baiṭhāri // 145 //<BR>
<BR>
puchihahiṃ dīna dukhita saba mātā / kahaba kāha maiṃ tinhahi bidhātā //<BR>
pūchihi jabahiṃ lakhana mahatārī / kahiha_ũ kavana sãdesa sukhārī //<BR>
rāma janani jaba āihi dhāī / sumiri bacchu jimi dhenu lavāī //<BR>
pū̃chata utaru deba maiṃ tehī / ge banu rāma lakhanu baidehī //<BR>
joi pū̃chihi tehi ūtaru debā.jāi avadha aba yahu sukhu lebā //<BR>
pū̃chihi jabahiṃ rāu dukha dīnā / jivanu jāsu raghunātha adhīnā //<BR>
deha_ũ utaru kaunu muhu lāī / āya_ũ kusala kuãra pahũcāī //<BR>
sunata lakhana siya rāma sãdesū / tr̥na jimi tanu pariharihi naresū //<BR>
<BR>
 do.  \-hrada_u na bidareu paṃka jimi bichurata prītamu nīru //<BR>
       jānata hauṃ mohi dīnha bidhi yahu jātanā sarīru // 146 //<BR>
<BR>
ehi bidhi karata paṃtha pachitāvā / tamasā tīra turata rathu āvā //<BR>
bidā kie kari binaya niṣādā / phire pāyã pari bikala biṣādā //<BR>
paiṭhata nagara saciva sakucāī / janu māresi gura bā̃bhana gāī //<BR>
baiṭhi biṭapa tara divasu gavā̃vā / sā̃jha samaya taba avasaru pāvā //<BR>
avadha prabesu kīnha ãdhiāreṃ / paiṭha bhavana rathu rākhi duāreṃ //<BR>
jinha jinha samācāra suni pāe / bhūpa dvāra rathu dekhana āe //<BR>
rathu pahicāni bikala lakhi ghore / garahiṃ gāta jimi ātapa ore //<BR>
nagara nāri nara byākula kaiṃseṃ / nighaṭata nīra mīnagana jaiṃseṃ //<BR>
<BR>
 do.  \-saciva āgamanu sunata sabu bikala bhaya_u ranivāsu /<BR>
       bhavana bhayaṃkaru lāga tehi mānahũ preta nivāsu // 147 //<BR>
<BR>
ati ārati saba pū̃chahiṃ rānī / utaru na āva bikala bha_i bānī //<BR>
suna_i na śravana nayana nahiṃ sūjhā / kahahu kahā̃ nr̥pa tehi tehi būjhā //<BR>
dāsinha dīkha saciva bikalāī / kausalyā gr̥hã gaīṃ lavāī //<BR>
jāi sumaṃtra dīkha kasa rājā / amia rahita janu caṃdu birājā //<BR>
āsana sayana bibhūṣana hīnā / pareu bhūmitala nipaṭa malīnā //<BR>
lei usāsu soca ehi bhā̃tī / surapura teṃ janu khãseu jajātī //<BR>
leta soca bhari chinu chinu chātī / janu jari paṃkha pareu saṃpātī //<BR>
rāma rāma kaha rāma sanehī / puni kaha rāma lakhana baidehī //<BR>
<BR>
 do.  dekhi sacivã jaya jīva kahi kīnheu daṃḍa pranāmu /<BR>
      sunata uṭheu byākula nr̥pati kahu sumaṃtra kahã rāmu // 148 //<BR>
<BR>
bhūpa sumaṃtru līnha ura lāī / būḷata kachu adhāra janu pāī //<BR>
sahita saneha nikaṭa baiṭhārī / pū̃chata rāu nayana bhari bārī //<BR>
rāma kusala kahu sakhā sanehī / kahã raghunāthu lakhanu baidehī //<BR>
āne pheri ki banahi sidhāe / sunata saciva locana jala chāe //<BR>
soka bikala puni pū̃cha naresū / kahu siya rāma lakhana saṃdesū //<BR>
rāma rūpa guna sīla subhāū / sumiri sumiri ura socata rāū //<BR>
rāu sunāi dīnha banabāsū / suni mana bhaya_u na haraṣu harā̃sū //<BR>
so suta bichurata gae na prānā / ko pāpī baḷa mohi samānā //<BR>
<BR>
 do.  sakhā rāmu siya lakhanu jahã tahā̃ mohi pahũcāu /<BR>
      nāhiṃ ta cāhata calana aba prāna kaha_ũ satibhāu // 149 //<BR>
<BR>
puni puni pū̃chata maṃtrahi rāū / priyatama suana sãdesa sunāū //<BR>
karahi sakhā soi begi upāū / rāmu lakhanu siya nayana dekhāū //<BR>
saciva dhīra dhari kaha mudu bānī / mahārāja tumha paṃḍita gyānī //<BR>
bīra sudhīra dhuraṃdhara devā / sādhu samāju sadā tumha sevā //<BR>
janama marana saba dukha bhogā / hāni lābha priya milana biyogā //<BR>
kāla karama basa hauhiṃ gosāīṃ / barabasa rāti divasa kī nāīṃ //<BR>
sukha haraṣahiṃ jaḷa dukha bilakhāhīṃ / dou sama dhīra dharahiṃ mana māhīṃ //<BR>
dhīraja dharahu bibeku bicārī / chāḷia soca sakala hitakārī //<BR>
<BR>
 do.  prathama bāsu tamasā bhaya_u dūsara surasari tīra /<BR>
      nhāī rahe jalapānu kari siya sameta dou bīra // 150 //<BR>
<BR>
kevaṭa kīnhi bahuta sevakāī / so jāmini siṃgaraura gavā̃ī //<BR>
hota prāta baṭa chīru magāvā / jaṭā mukuṭa nija sīsa banāvā //<BR>
rāma sakhā̃ taba nāva magāī / priyā caḷhāi caḷhe raghurāī //<BR>
lakhana bāna dhanu dhare banāī / āpu caḷhe prabhu āyasu pāī //<BR>
bikala biloki mohi raghubīrā / bole madhura bacana dhari dhīrā //<BR>
tāta pranāmu tāta sana kahehu / bāra bāra pada paṃkaja gahehū //<BR>
karabi pāyã pari binaya bahorī / tāta karia jani ciṃtā morī //<BR>
bana maga maṃgala kusala hamāreṃ / kr̥pā anugraha punya tumhāreṃ //<BR>
<BR>
 chaṃ.   tumhare anugraha tāta kānana jāta saba sukhu pāihauṃ /<BR>
       pratipāli āyasu kusala dekhana pāya puni phiri āihauṃ //<BR>
       jananīṃ sakala paritoṣi pari pari pāyã kari binatī ghanī /<BR>
       tulasī karehu soi jatanu jehiṃ kusalī rahahiṃ kosala dhanī //<BR>
<BR>
 so.  gura sana kahaba sãdesu bāra bāra pada paduma gahi /<BR>
      karaba soi upadesu jehiṃ na soca mohi avadhapati // 151 //<BR>
<BR>
purajana parijana sakala nihorī / tāta sunāehu binatī morī //<BR>
soi saba bhā̃ti mora hitakārī / jāteṃ raha naranāhu sukhārī //<BR>
kahaba sãdesu bharata ke āẽ / nīti na tajia rājapadu pāẽ //<BR>
pālehu prajahi karama mana bānī / seehu mātu sakala sama jānī //<BR>
ora nibāhehu bhāyapa bhāī / kari pitu mātu sujana sevakāī //<BR>
tāta bhā̃ti tehi rākhaba rāū / soca mora jehiṃ karai na kāū //<BR>
lakhana kahe kachu bacana kaṭhorā / baraji rāma puni mohi nihorā //<BR>
bāra bāra nija sapatha devāī / kahabi na tāta lakhana larikāī //<BR>
<BR>
 do.  kahi pranāma kachu kahana liya siya bha_i sithila saneha /<BR>
      thakita bacana locana sajala pulaka pallavita deha // 152 //<BR>
<BR>
tehi avasara raghubara rūkha pāī / kevaṭa pārahi nāva calāī //<BR>
raghukulatilaka cale ehi bhā̃tī / dekha_ũ ṭhāḷha kulisa dhari chātī //<BR>
maiṃ āpana kimi kahauṃ kalesū / jiata phireũ lei rāma sãdesū //<BR>
asa kahi saciva bacana rahi gayaū / hāni galāni soca basa bhayaū //<BR>
suta bacana sunatahiṃ naranāhū / pareu dharani ura dāruna dāhū //<BR>
talaphata biṣama moha mana māpā / mājā manahũ mīna kahũ byāpā //<BR>
kari bilāpa saba rovahiṃ rānī / mahā bipati kimi jāi bakhānī //<BR>
suni bilāpa dukhahū dukhu lāgā / dhīrajahū kara dhīraju bhāgā //<BR>
<BR>
 do.  bhaya_u kolāhalu avadha ati suni nr̥pa rāura soru /<BR>
      bipula bihaga bana pareu nisi mānahũ kulisa kaṭhoru // 153 //<BR>
<BR>
prāna kaṃṭhagata bhaya_u bhuālū / mani bihīna janu byākula byālū //<BR>
idrīṃ sakala bikala bha_ĩ bhārī / janu sara sarasija banu binu bārī //<BR>
kausalyā̃ nr̥pu dīkha malānā / rabikula rabi ãthaya_u jiyã jānā /<BR>
ura dhari dhīra rāma mahatārī / bolī bacana samaya anusārī //<BR>
nātha samujhi mana karia bicārū / rāma biyoga payodhi apārū //<BR>
karanadhāra tumha avadha jahājū / caḷheu sakala priya pathika samājū //<BR>
dhīraju dharia ta pāia pārū / nāhiṃ ta būḷihi sabu parivārū //<BR>
jauṃ jiyã dharia binaya piya morī / rāmu lakhanu siya milahiṃ bahorī //<BR>
<BR>
 do.  \-priyā bacana mr̥du sunata nr̥pu citaya_u ā̃khi ughāri /<BR>
       talaphata mīna malīna janu sīṃcata sītala bāri // 154 //<BR>
<BR>
dhari dhīraju uṭhī baiṭha bhuālū / kahu sumaṃtra kahã rāma kr̥pālū //<BR>
kahā̃ lakhanu kahã rāmu sanehī / kahã priya putrabadhū baidehī //<BR>
bilapata rāu bikala bahu bhā̃tī / bha_i juga sarisa sirāti na rātī //<BR>
tāpasa aṃdha sāpa sudhi āī / kausalyahi saba kathā sunāī //<BR>
bhaya_u bikala baranata itihāsā / rāma rahita dhiga jīvana āsā //<BR>
so tanu rākhi karaba maiṃ kāhā / jeṃhi na prema panu mora nibāhā //<BR>
hā raghunaṃdana prāna pirīte / tumha binu jiata bahuta dina bīte //<BR>
hā jānakī lakhana hā raghubara / hā pitu hita cita cātaka jaladhara /<BR>
<BR>
 do.  rāma rāma kahi rāma kahi rāma rāma kahi rāma /<BR>
      tanu parihari raghubara birahã rāu gaya_u suradhāma // 155 //<BR>
<BR>
jiana marana phalu dasaratha pāvā / aṃḍa aneka amala jasu chāvā //<BR>
jiata rāma bidhu badanu nihārā / rāma biraha kari maranu sãvārā //<BR>
soka bikala saba rovahiṃ rānī / rūpu sīla balu teju bakhānī //<BR>
karahiṃ bilāpa aneka prakārā / parahīṃ bhūmitala bārahiṃ bārā //<BR>
bilapahiṃ bikala dāsa aru dāsī / ghara ghara rudanu karahiṃ purabāsī //<BR>
ãthaya_u āju bhānukula bhānū / dharama avadhi guna rūpa nidhānū //<BR>
gārīṃ sakala kaika_ihi dehīṃ / nayana bihīna kīnha jaga jehīṃ //<BR>
ehi bidhi bilapata raini bihānī / āe sakala mahāmuni gyānī //<BR>
<BR>
 do.  taba basiṣṭha muni samaya sama kahi aneka itihāsa /<BR>
      soka nevāreu sabahi kara nija bigyāna prakāsa // 156 //<BR>
<BR>
tela nā̃va bhari nr̥pa tanu rākhā / dūta bolāi bahuri asa bhāṣā //<BR>
dhāvahu begi bharata pahiṃ jāhū / nr̥pa sudhi katahũ kahahu jani kāhū //<BR>
etanei kahehu bharata sana jāī / gura bolāī paṭhaya_u dou bhāī //<BR>
suni muni āyasu dhāvana dhāe / cale bega bara bāji lajāe //<BR>
anarathu avadha araṃbheu jaba teṃ / kusaguna hohiṃ bharata kahũ taba teṃ //<BR>
dekhahiṃ rāti bhayānaka sapanā / jāgi karahiṃ kaṭu koṭi kalapanā //<BR>
bipra jevā̃i dehiṃ dina dānā / siva abhiṣeka karahiṃ bidhi nānā //<BR>
māgahiṃ hr̥dayã mahesa manāī / kusala mātu pitu parijana bhāī //<BR>
<BR>
 do.  ehi bidhi socata bharata mana dhāvana pahũce āi /<BR>
      gura anusāsana śravana suni cale ganesu manāi // 157 //<BR>
<BR>
cale samīra bega haya hā̃ke / nāghata sarita saila bana bā̃ke //<BR>
hr̥dayã socu baḷa kachu na sohāī / asa jānahiṃ jiyã jāũ uḷāī //<BR>
eka nimeṣa barasa sama jāī / ehi bidhi bharata nagara niarāī //<BR>
asaguna hohiṃ nagara paiṭhārā / raṭahiṃ kubhā̃ti kukheta karārā //<BR>
khara siāra bolahiṃ pratikūlā / suni suni hoi bharata mana sūlā //<BR>
śrīhata sara saritā bana bāgā / nagaru biseṣi bhayāvanu lāgā //<BR>
khaga mr̥ga haya gaya jāhiṃ na joe / rāma biyoga kuroga bigoe //<BR>
nagara nāri nara nipaṭa dukhārī / manahũ sabanhi saba saṃpati hārī //<BR>
<BR>
 do.  purajana milihiṃ na kahahiṃ kachu gavãhiṃ johārahiṃ jāhiṃ /<BR>
      bharata kusala pū̃chi na sakahiṃ bhaya biṣāda mana māhiṃ // 158 //<BR>
<BR>
hāṭa bāṭa nahiṃ jāi nihārī / janu pura dahã disi lāgi davārī //<BR>
āvata suta suni kaikayanaṃdini / haraṣī rabikula jalaruha caṃdini //<BR>
saji āratī mudita uṭhi dhāī / dvārehiṃ bheṃṭi bhavana lei āī //<BR>
bharata dukhita parivāru nihārā / mānahũ tuhina banaja banu mārā //<BR>
kaikeī haraṣita ehi bhā̃ti / manahũ mudita dava lāi kirātī //<BR>
sutahi sasoca dekhi manu māreṃ / pū̃chati naihara kusala hamāreṃ //<BR>
sakala kusala kahi bharata sunāī / pū̃chī nija kula kusala bhalāī //<BR>
kahu kahã tāta kahā̃ saba mātā / kahã siya rāma lakhana priya bhrātā //<BR>
<BR>
 do.  suni suta bacana sanehamaya kapaṭa nīra bhari naina /<BR>
      bharata śravana mana sūla sama pāpini bolī baina // 159 //<BR>
<BR>
tāta bāta maiṃ sakala sãvārī / bhai maṃtharā sahāya bicārī //<BR>
kachuka kāja bidhi bīca bigāreu / bhūpati surapati pura pagu dhāreu //<BR>
sunata bharatu bhae bibasa biṣādā / janu sahameu kari kehari nādā //<BR>
tāta tāta hā tāta pukārī / pare bhūmitala byākula bhārī //<BR>
calata na dekhana pāya_ũ tohī / tāta na rāmahi sauṃpehu mohī //<BR>
bahuri dhīra dhari uṭhe sãbhārī / kahu pitu marana hetu mahatārī //<BR>
suni suta bacana kahati kaikeī / maramu pā̃chi janu māhura deī //<BR>
ādihu teṃ saba āpani karanī / kuṭila kaṭhora mudita mana baranī //<BR>
<BR>
 do.  bharatahi bisareu pitu marana sunata rāma bana gaunu /<BR>
      hetu apanapa_u jāni jiyã thakita rahe dhari maunu // 160 //<BR>
<BR>
bikala biloki sutahi samujhāvati / manahũ jare para lonu lagāvati //<BR>
tāta rāu nahiṃ soce jogū / biḷha_i sukr̥ta jasu kīnheu bhogū //<BR>
jīvata sakala janama phala pāe / aṃta amarapati sadana sidhāe //<BR>
asa anumāni soca pariharahū / sahita samāja rāja pura karahū //<BR>
suni suṭhi sahameu rājakumārū / pākeṃ chata janu lāga ãgārū //<BR>
dhīraja dhari bhari lehiṃ usāsā / pāpani sabahi bhā̃ti kula nāsā //<BR>
jauṃ pai kuruci rahī ati tohī / janamata kāhe na māre mohī //<BR>
peḷa kāṭi taiṃ pāla_u sīṃcā / mīna jiana niti bāri ulīcā //<BR>
<BR>
 do.  haṃsabaṃsu dasarathu janaku rāma lakhana se bhāi /<BR>
      jananī tū̃ jananī bhaī bidhi sana kachu na basāi // 161 //<BR>
<BR>
jaba taiṃ kumati kumata jiyã ṭhayaū / khaṃḍa khaṃḍa hoi hrada_u na gayaū //<BR>
bara māgata mana bha_i nahiṃ pīrā / gari na jīha muhã pareu na kīrā //<BR>
bhūpã pratīta tori kimi kīnhī / marana kāla bidhi mati hari līnhī //<BR>
bidhihũ na nāri hr̥daya gati jānī / sakala kapaṭa agha avaguna khānī //<BR>
sarala susīla dharama rata rāū / so kimi jānai tīya subhāū //<BR>
asa ko jīva jaṃtu jaga māhīṃ / jehi raghunātha prānapriya nāhīṃ //<BR>
bhe ati ahita rāmu teu tohī / ko tū ahasi satya kahu mohī //<BR>
jo hasi so hasi muhã masi lāī / ā̃khi oṭa uṭhi baiṭhahiṃ jāī //<BR>
<BR>
 do.  rāma birodhī hr̥daya teṃ pragaṭa kīnha bidhi mohi /<BR>
      mo samāna ko pātakī bādi kaha_ũ kachu tohi // 162 //<BR>
<BR>
suni satrughuna mātu kuṭilāī / jarahiṃ gāta risa kachu na basāī //<BR>
tehi avasara kubarī tahã āī / basana bibhūṣana bibidha banāī //<BR>
lakhi risa bhareu lakhana laghu bhāī / barata anala ghr̥ta āhuti pāī //<BR>
humagi lāta taki kūbara mārā / pari muha bhara mahi karata pukārā //<BR>
kūbara ṭūṭeu phūṭa kapārū / dalita dasana mukha rudhira pracārū //<BR>
āha da_ia maiṃ kāha nasāvā / karata nīka phalu ana_isa pāvā //<BR>
suni ripuhana lakhi nakha sikha khoṭī / lage ghasīṭana dhari dhari jhoṃṭī //<BR>
bharata dayānidhi dīnhi chaḷāī / kausalyā pahiṃ ge dou bhāī //<BR>
<BR>
 do.  malina basana bibarana bikala kr̥sa sarīra dukha bhāra /<BR>
      kanaka kalapa bara beli bana mānahũ hanī tusāra // 163 //<BR>
<BR>
bharatahi dekhi mātu uṭhi dhāī / muruchita avani parī jha_ĩ āī //<BR>
dekhata bharatu bikala bhae bhārī / pare carana tana dasā bisārī //<BR>
mātu tāta kahã dehi dekhāī / kahã siya rāmu lakhanu dou bhāī //<BR>
kaika_i kata janamī jaga mājhā / jauṃ janami ta bha_i kāhe na bā̃jhā //<BR>
kula kalaṃku jehiṃ janameu mohī / apajasa bhājana priyajana drohī //<BR>
ko tibhuvana mohi sarisa abhāgī / gati asi tori mātu jehi lāgī //<BR>
pitu surapura bana raghubara ketū / maiṃ kevala saba anaratha hetu //<BR>
dhiga mohi bhaya_ũ benu bana āgī / dusaha dāha dukha dūṣana bhāgī //<BR>
<BR>
 do.  mātu bharata ke bacana mr̥du suni suni uṭhī sãbhāri //<BR>
      lie uṭhāi lagāi ura locana mocati bāri // 164 //<BR>
<BR>
sarala subhāya māyã hiyã lāe / ati hita manahũ rāma phiri āe //<BR>
bheṃṭeu bahuri lakhana laghu bhāī / soku sanehu na hr̥dayã samāī //<BR>
dekhi subhāu kahata sabu koī / rāma mātu asa kāhe na hoī //<BR>
mātā̃ bharatu goda baiṭhāre / ā̃su pauṃchi mr̥du bacana ucāre //<BR>
ajahũ baccha bali dhīraja dharahū / kusama_u samujhi soka pariharahū //<BR>
jani mānahu hiyã hāni galānī / kāla karama gati aghaṭita jāni //<BR>
kāhuhi dosu dehu jani tātā / bhā mohi saba bidhi bāma bidhātā //<BR>
jo etehũ dukha mohi jiāvā / ajahũ ko jāna_i kā tehi bhāvā //<BR>
<BR>
 do.  pitu āyasa bhūṣana basana tāta taje raghubīra /<BR>
      bisama_u haraṣu na hr̥dayã kachu pahire balakala cīra / 165 //<BR>
<BR>
mukha prasanna mana raṃga na roṣū / saba kara saba bidhi kari paritoṣū //<BR>
cale bipina suni siya sãga lāgī / raha_i na rāma carana anurāgī //<BR>
sunatahiṃ lakhanu cale uṭhi sāthā / rahahiṃ na jatana kie raghunāthā //<BR>
taba raghupati sabahī siru nāī / cale saṃga siya aru laghu bhāī //<BR>
rāmu lakhanu siya banahi sidhāe / ga_iũ na saṃga na prāna paṭhāe //<BR>
yahu sabu bhā inha ā̃khinha āgeṃ / ta_u na tajā tanu jīva abhāgeṃ //<BR>
mohi na lāja nija nehu nihārī / rāma sarisa suta maiṃ mahatārī //<BR>
jiai marai bhala bhūpati jānā / mora hr̥daya sata kulisa samānā //<BR>
<BR>
 do.   kausalyā ke bacana suni bharata sahita ranivāsa /<BR>
       byākula bilapata rājagr̥ha mānahũ soka nevāsu // 166 //<BR>
<BR>
bilapahiṃ bikala bharata dou bhāī / kausalyā̃ lie hr̥dayã lagāī //<BR>
bhā̃ti aneka bharatu samujhāe / kahi bibekamaya bacana sunāe //<BR>
bharatahũ mātu sakala samujhāīṃ / kahi purāna śruti kathā suhāīṃ //<BR>
chala bihīna suci sarala subānī / bole bharata jori juga pānī //<BR>
je agha mātu pitā suta māreṃ / gāi goṭha mahisura pura jāreṃ //<BR>
je agha tiya bālaka badha kīnheṃ / mīta mahīpati māhura dīnheṃ //<BR>
je pātaka upapātaka ahahīṃ / karama bacana mana bhava kabi kahahīṃ //<BR>
te pātaka mohi hohũ bidhātā / jauṃ yahu hoi mora mata mātā //<BR>
<BR>
 do.  je parihari hari hara carana bhajahiṃ bhūtagana ghora /<BR>
      tehi ka_i gati mohi deu bidhi jauṃ jananī mata mora // 167 //<BR>
<BR>
becahiṃ bedu dharamu duhi lehīṃ / pisuna parāya pāpa kahi dehīṃ //<BR>
kapaṭī kuṭila kalahapriya krodhī / beda bidūṣaka bisva birodhī //<BR>
lobhī laṃpaṭa lolupacārā / je tākahiṃ paradhanu paradārā //<BR>
pāvauṃ maiṃ tinha ke gati ghorā / jauṃ jananī yahu saṃmata morā //<BR>
je nahiṃ sādhusaṃga anurāge / paramāratha patha bimukha abhāge //<BR>
je na bhajahiṃ hari naratanu pāī / jinhahi na hari hara sujasu sohāī //<BR>
taji śrutipaṃthu bāma patha calahīṃ / baṃcaka biraci beṣa jagu chalahīṃ //<BR>
tinha kai gati mohi saṃkara deū / jananī jauṃ yahu jānauṃ bheū //<BR>
<BR>
 do.  mātu bharata ke bacana suni sā̃ce sarala subhāyã /<BR>
      kahati rāma priya tāta tumha sadā bacana mana kāyã // 168 //<BR>
<BR>
rāma prānahu teṃ prāna tumhāre / tumha raghupatihi prānahu teṃ pyāre //<BR>
bidhu biṣa cavai stravai himu āgī / hoi bāricara bāri birāgī //<BR>
bhaẽ gyānu baru miṭai na mohū / tumha rāmahi pratikūla na hohū //<BR>
mata tumhāra yahu jo jaga kahahīṃ / so sapanehũ sukha sugati na lahahīṃ //<BR>
asa kahi mātu bharatu hiyã lāe / thana paya stravahiṃ nayana jala chāe //<BR>
karata bilāpa bahuta yahi bhā̃tī / baiṭhehiṃ bīti ga_i saba rātī //<BR>
bāmadeu basiṣṭha taba āe / saciva mahājana sakala bolāe //<BR>
muni bahu bhā̃ti bharata upadese / kahi paramāratha bacana sudese //<BR>
<BR>
 do.  tāta hr̥dayã dhīraju dharahu karahu jo avasara āju /<BR>
      uṭhe bharata gura bacana suni karana kaheu sabu sāju // 169 //<BR>
<BR>
nr̥patanu beda bidita anhavāvā / parama bicitra bimānu banāvā //<BR>
gahi pada bharata mātu saba rākhī / rahīṃ rāni darasana abhilāṣī //<BR>
caṃdana agara bhāra bahu āe / amita aneka sugaṃdha suhāe //<BR>
saraju tīra raci citā banāī / janu surapura sopāna suhāī //<BR>
ehi bidhi dāha kriyā saba kīnhī / bidhivata nhāi tilāṃjuli dīnhī //<BR>
sodhi sumr̥ti saba beda purānā / kīnha bharata dasagāta bidhānā //<BR>
jahã jasa munibara āyasu dīnhā / tahã tasa sahasa bhā̃ti sabu kīnhā //<BR>
bhae bisuddha die saba dānā / dhenu bāji gaja bāhana nānā //<BR>
<BR>
 do.  siṃghāsana bhūṣana basana anna dharani dhana dhāma /<BR>
      die bharata lahi bhūmisura bhe paripūrana kāma // 170 //<BR>
<BR>
pitu hita bharata kīnhi jasi karanī / so mukha lākha jāi nahiṃ baranī //<BR>
sudinu sodhi munibara taba āe / saciva mahājana sakala bolāe //<BR>
baiṭhe rājasabhā̃ saba jāī / paṭhae boli bharata dou bhāī //<BR>
bharatu basiṣṭha nikaṭa baiṭhāre / nīti dharamamaya bacana ucāre //<BR>
prathama kathā saba munibara baranī / kaika_i kuṭila kīnhi jasi karanī //<BR>
bhūpa dharamabratu satya sarāhā / jehiṃ tanu parihari premu nibāhā //<BR>
kahata rāma guna sīla subhāū / sajala nayana pulakeu munirāū //<BR>
bahuri lakhana siya prīti bakhānī / soka saneha magana muni gyānī //<BR>
<BR>
 do.  sunahu bharata bhāvī prabala bilakhi kaheu muninātha /<BR>
      hāni lābhu jīvana maranu jasu apajasu bidhi hātha // 171 //<BR>
<BR>
asa bicāri kehi deia dosū / byaratha kāhi para kījia rosū //<BR>
tāta bicāru kehi karahu mana māhīṃ / soca jogu dasarathu nr̥pu nāhīṃ //<BR>
socia bipra jo beda bihīnā / taji nija dharamu biṣaya layalīnā //<BR>
socia nr̥pati jo nīti na jānā / jehi na prajā priya prāna samānā //<BR>
socia bayasu kr̥pana dhanavānū / jo na atithi siva bhagati sujānū //<BR>
socia sūdru bipra avamānī / mukhara mānapriya gyāna gumānī //<BR>
socia puni pati baṃcaka nārī / kuṭila kalahapriya icchācārī //<BR>
socia baṭu nija bratu pariharaī / jo nahiṃ gura āyasu anusaraī //<BR>
<BR>
 do.  socia gr̥hī jo moha basa kara_i karama patha tyāga /<BR>
      socia jati praṃpaca rata bigata bibeka birāga // 172 //<BR>
<BR>
baikhānasa soi socai jogu / tapu bihāi jehi bhāva_i bhogū //<BR>
socia pisuna akārana krodhī / janani janaka gura baṃdhu birodhī //<BR>
saba bidhi socia para apakārī / nija tanu poṣaka niradaya bhārī //<BR>
socanīya sabahi bidhi soī / jo na chāḷi chalu hari jana hoī //<BR>
socanīya nahiṃ kosalarāū / bhuvana cāridasa pragaṭa prabhāū //<BR>
bhaya_u na aha_i na aba honihārā / bhūpa bharata jasa pitā tumhārā //<BR>
bidhi hari haru surapati disināthā / baranahiṃ saba dasaratha guna gāthā //<BR>
<BR>
 do.  kahahu tāta kehi bhā̃ti kou karihi baḷāī tāsu /<BR>
      rāma lakhana tumha satruhana sarisa suana suci jāsu // 173 //<BR>
<BR>
saba prakāra bhūpati baḷabhāgī / bādi biṣādu karia tehi lāgī //<BR>
yahu suni samujhi socu pariharahū / sira dhari rāja rajāyasu karahū //<BR>
rā̃ya rājapadu tumha kahũ dīnhā / pitā bacanu phura cāhia kīnhā //<BR>
taje rāmu jehiṃ bacanahi lāgī / tanu parihareu rāma birahāgī //<BR>
nr̥pahi bacana priya nahiṃ priya prānā / karahu tāta pitu bacana pravānā //<BR>
karahu sīsa dhari bhūpa rajāī / ha_i tumha kahã saba bhā̃ti bhalāī //<BR>
parasurāma pitu agyā rākhī / mārī mātu loka saba sākhī //<BR>
tanaya jajātihi jaubanu dayaū / pitu agyā̃ agha ajasu na bhayaū //<BR>
<BR>
 do.  anucita ucita bicāru taji je pālahiṃ pitu baina /<BR>
      te bhājana sukha sujasa ke basahiṃ amarapati aina // 174 //<BR>
<BR>
avasi naresa bacana phura karahū / pālahu prajā soku pariharahū //<BR>
surapura nr̥pa pāihi paritoṣū / tumha kahũ sukr̥ta sujasu nahiṃ doṣū //<BR>
beda bidita saṃmata sabahī kā / jehi pitu dei so pāva_i ṭīkā //<BR>
karahu rāju pariharahu galānī / mānahu mora bacana hita jānī //<BR>
suni sukhu lahaba rāma baidehīṃ / anucita kahaba na paṃḍita kehīṃ //<BR>
kausalyādi sakala mahatārīṃ / teu prajā sukha hohiṃ sukhārīṃ //<BR>
parama tumhāra rāma kara jānihi / so saba bidhi tumha sana bhala mānihi //<BR>
sauṃpehu rāju rāma kai āẽ / sevā karehu saneha suhāẽ //<BR>
<BR>
 do.  kījia gura āyasu avasi kahahiṃ saciva kara jori /<BR>
      raghupati āẽ ucita jasa tasa taba karaba bahori // 175 //<BR>
<BR>
kausalyā dhari dhīraju kahaī / pūta pathya gura āyasu ahaī //<BR>
so ādaria karia hita mānī / tajia biṣādu kāla gati jānī //<BR>
bana raghupati surapati naranāhū / tumha ehi bhā̃ti tāta kadarāhū //<BR>
parijana prajā saciva saba aṃbā / tumhahī suta saba kahã avalaṃbā //<BR>
lakhi bidhi bāma kālu kaṭhināī / dhīraju dharahu mātu bali jāī //<BR>
sira dhari gura āyasu anusarahū / prajā pāli parijana dukhu harahū //<BR>
gura ke bacana saciva abhinaṃdanu / sune bharata hiya hita janu caṃdanu //<BR>
sunī bahori mātu mr̥du bānī / sīla saneha sarala rasa sānī //<BR>
<BR>
 chaṃ.  sānī sarala rasa mātu bānī suni bharata byākula bhae /<BR>
      locana saroruha stravata sīṃcata biraha ura aṃkura nae //<BR>
      so dasā dekhata samaya tehi bisarī sabahi sudhi deha kī /<BR>
      tulasī sarāhata sakala sādara sīvã sahaja saneha kī //<BR>
<BR>
 so.  bharatu kamala kara jori dhīra dhuraṃdhara dhīra dhari /<BR>
      bacana amiã janu bori deta ucita uttara sabahi // 176 //<BR>
<BR>
          māsapārāyaṇa, aṭhārahavā̃ viśrāma<BR>
mohi upadesu dīnha gura nīkā / prajā saciva saṃmata sabahī kā //<BR>
mātu ucita dhari āyasu dīnhā / avasi sīsa dhari cāha_ũ kīnhā //<BR>
gura pitu mātu svāmi hita bānī / suni mana mudita karia bhali jānī //<BR>
ucita ki anucita kiẽ bicārū / dharamu jāi sira pātaka bhārū //<BR>
tumha tau dehu sarala sikha soī / jo ācarata mora bhala hoī //<BR>
jadyapi yaha samujhata ha_ũ nīkeṃ / tadapi hota paritoṣu na jī keṃ //<BR>
aba tumha binaya mori suni lehū / mohi anuharata sikhāvanu dehū //<BR>
ūtaru deũ chamaba aparādhū / dukhita doṣa guna ganahiṃ na sādhū //<BR>
<BR>
 do.  pitu surapura siya rāmu bana karana kahahu mohi rāju /<BR>
      ehi teṃ jānahu mora hita kai āpana baḷa kāju // 177 //<BR>
<BR>
hita hamāra siyapati sevakāī / so hari līnha mātu kuṭilāī //<BR>
maiṃ anumāni dīkha mana māhīṃ / āna upāyã mora hita nāhīṃ //<BR>
soka samāju rāju kehi lekheṃ / lakhana rāma siya binu pada dekheṃ //<BR>
bādi basana binu bhūṣana bhārū / bādi birati binu brahma bicārū //<BR>
saruja sarīra bādi bahu bhogā / binu haribhagati jāyã japa jogā //<BR>
jāyã jīva binu deha suhāī / bādi mora sabu binu raghurāī //<BR>
jāũ rāma pahiṃ āyasu dehū / ekahiṃ ā̃ka mora hita ehū //<BR>
mohi nr̥pa kari bhala āpana cahahū / sou saneha jaḷatā basa kahahū //<BR>
 do.  kaikeī sua kuṭilamati rāma bimukha gatalāja /<BR>
      tumha cāhata sukhu mohabasa mohi se adhama keṃ rāja // 178 //<BR>
<BR>
kaha_ũ sā̃cu saba suni patiāhū / cāhia dharamasīla naranāhū //<BR>
mohi rāju haṭhi deihahu jabahīṃ / rasā rasātala jāihi tabahīṃ //<BR>
mohi samāna ko pāpa nivāsū / jehi lagi sīya rāma banabāsū //<BR>
rāyã rāma kahũ kānanu dīnhā / bichurata gamanu amarapura kīnhā //<BR>
maiṃ saṭhu saba anaratha kara hetū / baiṭha bāta saba suna_ũ sacetū //<BR>
binu raghubīra biloki abāsū / rahe prāna sahi jaga upahāsū //<BR>
rāma punīta biṣaya rasa rūkhe / lolupa bhūmi bhoga ke bhūkhe //<BR>
kahã lagi kahauṃ hr̥daya kaṭhināī / nidari kulisu jehiṃ lahī baḷāī //<BR>
<BR>
 do.  kārana teṃ kāraju kaṭhina hoi dosu nahi mora /<BR>
      kulisa asthi teṃ upala teṃ loha karāla kaṭhora // 179 //<BR>
<BR>
kaikeī bhava tanu anurāge / pā̃vara prāna aghāi abhāge //<BR>
jauṃ priya birahã prāna priya lāge / dekhaba sunaba bahuta aba āge //<BR>
lakhana rāma siya kahũ banu dīnhā / paṭha_i amarapura pati hita kīnhā //<BR>
līnha bidhavapana apajasu āpū / dīnheu prajahi soku saṃtāpū //<BR>
mohi dīnha sukhu sujasu surājū / kīnha kaikeīṃ saba kara kājū //<BR>
ehi teṃ mora kāha aba nīkā / tehi para dena kahahu tumha ṭīkā //<BR>
kaikaī jaṭhara janami jaga māhīṃ / yaha mohi kahã kachu anucita nāhīṃ //<BR>
mori bāta saba bidhihiṃ banāī / prajā pā̃ca kata karahu sahāī //<BR>
<BR>
 do.  graha grahīta puni bāta basa tehi puni bīchī māra /<BR>
      tehi piāia bārunī kahahu kāha upacāra // 180 //<BR>
<BR>
kaika_i suana jogu jaga joī / catura biraṃci dīnha mohi soī //<BR>
dasaratha tanaya rāma laghu bhāī / dīnhi mohi bidhi bādi baḷāī //<BR>
tumha saba kahahu kaḷhāvana ṭīkā / rāya rajāyasu saba kahã nīkā //<BR>
utaru deũ kehi bidhi kehi kehī / kahahu sukhena jathā ruci jehī //<BR>
mohi kumātu sameta bihāī / kahahu kahihi ke kīnha bhalāī //<BR>
mo binu ko sacarācara māhīṃ / jehi siya rāmu prānapriya nāhīṃ //<BR>
parama hāni saba kahã baḷa lāhū / adinu mora nahi dūṣana kāhū //<BR>
saṃsaya sīla prema basa ahahū / sabui ucita saba jo kachu kahahū //<BR>
<BR>
 do.  rāma mātu suṭhi saralacita mo para premu biseṣi /<BR>
      kaha_i subhāya saneha basa mori dīnatā dekhi // 181 /<BR>
<BR>
gura bibeka sāgara jagu jānā / jinhahi bisva kara badara samānā //<BR>
mo kahã tilaka sāja saja soū / bhaẽ bidhi bimukha bimukha sabu koū //<BR>
parihari rāmu sīya jaga māhīṃ / kou na kahihi mora mata nāhīṃ //<BR>
so maiṃ sunaba sahaba sukhu mānī / aṃtahũ kīca tahā̃ jahã pānī //<BR>
ḍaru na mohi jaga kahihi ki pocū / paralokahu kara nāhina socū //<BR>
eka_i ura basa dusaha davārī / mohi lagi bhe siya rāmu dukhārī //<BR>
jīvana lāhu lakhana bhala pāvā / sabu taji rāma carana manu lāvā //<BR>
mora janama raghubara bana lāgī / jhūṭha kāha pachitāũ abhāgī //<BR>
<BR>
 do.  āpani dāruna dīnatā kaha_ũ sabahi siru nāi /<BR>
      dekheṃ binu raghunātha pada jiya kai jarani na jāi // 182 //<BR>
<BR>
āna upāu mohi nahi sūjhā / ko jiya kai raghubara binu būjhā //<BR>
ekahiṃ ā̃ka iha_i mana māhīṃ / prātakāla caliha_ũ prabhu pāhīṃ //<BR>
jadyapi maiṃ anabhala aparādhī / bhai mohi kārana sakala upādhī //<BR>
tadapi sarana sanamukha mohi dekhī / chami saba karihahiṃ kr̥pā biseṣī //<BR>
sīla sakuca suṭhi sarala subhāū / kr̥pā saneha sadana raghurāū //<BR>
arihuka anabhala kīnha na rāmā / maiṃ sisu sevaka jadyapi bāmā //<BR>
tumha pai pā̃ca mora bhala mānī / āyasu āsiṣa dehu subānī //<BR>
jehiṃ suni binaya mohi janu jānī / āvahiṃ bahuri rāmu rajadhānī //<BR>
<BR>
 do.  jadyapi janamu kumātu teṃ maiṃ saṭhu sadā sadosa /<BR>
      āpana jāni na tyāgihahiṃ mohi raghubīra bharosa // 183 //<BR>
<BR>
bharata bacana saba kahã priya lāge / rāma saneha sudhā̃ janu pāge //<BR>
loga biyoga biṣama biṣa dāge / maṃtra sabīja sunata janu jāge //<BR>
mātu saciva gura pura nara nārī / sakala sanehã bikala bhae bhārī //<BR>
bharatahi kahahi sarāhi sarāhī / rāma prema mūrati tanu āhī //<BR>
tāta bharata asa kāhe na kahahū / prāna samāna rāma priya ahahū //<BR>
jo pāvãru apanī jaḷatāī / tumhahi sugāi mātu kuṭilāī //<BR>
so saṭhu koṭika puruṣa sametā / basihi kalapa sata naraka niketā //<BR>
ahi agha avaguna nahi mani gahaī / hara_i garala dukha dārida dahaī //<BR>
<BR>
 do.  avasi calia bana rāmu jahã bharata maṃtru bhala kīnha /<BR>
      soka siṃdhu būḷata sabahi tumha avalaṃbanu dīnha // 184 //<BR>
<BR>
bhā saba keṃ mana modu na thorā / janu ghana dhuni suni cātaka morā //<BR>
calata prāta lakhi nirana_u nīke / bharatu prānapriya bhe sabahī ke //<BR>
munihi baṃdi bharatahi siru nāī / cale sakala ghara bidā karāī //<BR>
dhanya bharata jīvanu jaga māhīṃ / sīlu sanehu sarāhata jāhīṃ //<BR>
kahahi parasapara bhā baḷa kājū / sakala calai kara sājahiṃ sājū //<BR>
jehi rākhahiṃ rahu ghara rakhavārī / so jāna_i janu garadani mārī //<BR>
kou kaha rahana kahia nahiṃ kāhū / ko na caha_i jaga jīvana lāhū //<BR>
<BR>
 do.  jara_u so saṃpati sadana sukhu suhada mātu pitu bhāi /<BR>
      sanamukha hota jo rāma pada karai na sahasa sahāi // 185 //<BR>
<BR>
ghara ghara sājahiṃ bāhana nānā / haraṣu hr̥dayã parabhāta payānā //<BR>
bharata jāi ghara kīnha bicārū / nagaru bāji gaja bhavana bhãḍārū //<BR>
saṃpati saba raghupati kai āhī / jau binu jatana calauṃ taji tāhī //<BR>
tau parināma na mori bhalāī / pāpa siromani sāĩ dohāī //<BR>
kara_i svāmi hita sevaku soī / dūṣana koṭi dei kina koī //<BR>
asa bicāri suci sevaka bole / je sapanehũ nija dharama na ḍole //<BR>
kahi sabu maramu dharamu bhala bhāṣā / jo jehi lāyaka so tehiṃ rākhā //<BR>
kari sabu jatanu rākhi rakhavāre / rāma mātu pahiṃ bharatu sidhāre //<BR>
<BR>
 do.  ārata jananī jāni saba bharata saneha sujāna /<BR>
      kaheu banāvana pālakīṃ sajana sukhāsana jāna // 186 //<BR>
<BR>
cakka cakki jimi pura nara nārī / cahata prāta ura ārata bhārī //<BR>
jāgata saba nisi bhaya_u bihānā / bharata bolāe saciva sujānā //<BR>
kaheu lehu sabu tilaka samājū / banahiṃ deba muni rāmahiṃ rājū //<BR>
begi calahu suni saciva johāre / turata turaga ratha nāga sãvāre //<BR>
aruṃdhatī aru agini samāū / ratha caḷhi cale prathama munirāū //<BR>
bipra br̥ṃda caḷhi bāhana nānā / cale sakala tapa teja nidhānā //<BR>
nagara loga saba saji saji jānā / citrakūṭa kahã kīnha payānā //<BR>
sibikā subhaga na jāhiṃ bakhānī / caḷhi caḷhi calata bhaī saba rānī //<BR>
<BR>
 do.  sauṃpi nagara suci sevakani sādara sakala calāi /<BR>
      sumiri rāma siya carana taba cale bharata dou bhāi // 187 //<BR>
<BR>
rāma darasa basa saba nara nārī / janu kari karini cale taki bārī //<BR>
bana siya rāmu samujhi mana māhīṃ / sānuja bharata payādehiṃ jāhīṃ //<BR>
dekhi sanehu loga anurāge / utari cale haya gaya ratha tyāge //<BR>
jāi samīpa rākhi nija ḍolī / rāma mātu mr̥du bānī bolī //<BR>
tāta caḷhahu ratha bali mahatārī / hoihi priya parivāru dukhārī //<BR>
tumhareṃ calata calihi sabu logū / sakala soka kr̥sa nahiṃ maga jogū //<BR>
sira dhari bacana carana siru nāī / ratha caḷhi calata bhae dou bhāī //<BR>
tamasā prathama divasa kari bāsū / dūsara gomati tīra nivāsū //<BR>
<BR>
 do.  paya ahāra phala asana eka nisi bhojana eka loga /<BR>
      karata rāma hita nema brata parihari bhūṣana bhoga // 188 //<BR>
<BR>
saī tīra basi cale bihāne / sr̥ṃgaberapura saba niarāne //<BR>
samācāra saba sune niṣādā / hr̥dayã bicāra kara_i sabiṣādā //<BR>
kārana kavana bharatu bana jāhīṃ / hai kachu kapaṭa bhāu mana māhīṃ //<BR>
jauṃ pai jiyã na hoti kuṭilāī / tau kata līnha saṃga kaṭakāī //<BR>
jānahiṃ sānuja rāmahi mārī / kara_ũ akaṃṭaka rāju sukhārī //<BR>
bharata na rājanīti ura ānī / taba kalaṃku aba jīvana hānī //<BR>
sakala surāsura jurahiṃ jujhārā / rāmahi samara na jītanihārā //<BR>
kā ācaraju bharatu asa karahīṃ / nahiṃ biṣa beli amia phala pharahīṃ //<BR>
<BR>
 do.  asa bicāri guhã gyāti sana kaheu sajaga saba hohu /<BR>
      hathavā̃sahu borahu tarani kījia ghāṭārohu // 189 //<BR>
<BR>
hohu sãjoila rokahu ghāṭā / ṭhāṭahu sakala marai ke ṭhāṭā //<BR>
sanamukha loha bharata sana leū̃ / jiata na surasari utarana deū̃ //<BR>
samara maranu puni surasari tīrā / rāma kāju chanabhaṃgu sarīrā //<BR>
bharata bhāi nr̥pu mai jana nīcū / baḷeṃ bhāga asi pāia mīcū //<BR>
svāmi kāja kariha_ũ rana rārī / jasa dhavaliha_ũ bhuvana dasa cārī //<BR>
taja_ũ prāna raghunātha nihoreṃ / duhū̃ hātha muda modaka moreṃ //<BR>
sādhu samāja na jākara lekhā / rāma bhagata mahũ jāsu na rekhā //<BR>
jāyã jiata jaga so mahi bhārū / jananī jaubana biṭapa kuṭhārū //<BR>
<BR>
 do.  bigata biṣāda niṣādapati sabahi baḷhāi uchāhu /<BR>
      sumiri rāma māgeu turata tarakasa dhanuṣa sanāhu // 190 //<BR>
<BR>
begahu bhāihu sajahu sãjoū / suni rajāi kadarāi na koū //<BR>
bhalehiṃ nātha saba kahahiṃ saharaṣā / ekahiṃ eka baḷhāva_i karaṣā //<BR>
cale niṣāda johāri johārī / sūra sakala rana rūca_i rārī //<BR>
sumiri rāma pada paṃkaja panahīṃ / bhāthīṃ bā̃dhi caḷhāinhi dhanahīṃ //<BR>
ãgarī pahiri kū̃ḷi sira dharahīṃ / pharasā bā̃sa sela sama karahīṃ //<BR>
eka kusala ati oḷana khā̃ḷe / kūdahi gagana manahũ chiti chā̃ḷe //<BR>
nija nija sāju samāju banāī / guha rāutahi johāre jāī //<BR>
dekhi subhaṭa saba lāyaka jāne / lai lai nāma sakala sanamāne //<BR>
<BR>
 do.  bhāihu lāvahu dhokha jani āju kāja baḷa mohi /<BR>
      suni saroṣa bole subhaṭa bīra adhīra na hohi // 191 //<BR>
<BR>
rāma pratāpa nātha bala tore / karahiṃ kaṭaku binu bhaṭa binu ghore //<BR>
jīvata pāu na pācheṃ dharahīṃ / ruṃḍa muṃḍamaya medini karahīṃ //<BR>
dīkha niṣādanātha bhala ṭolū / kaheu bajāu jujhāū ḍholū //<BR>
etanā kahata chīṃka bha_i bā̃e / kaheu sagunianha kheta suhāe //<BR>
būḷhu eku kaha saguna bicārī / bharatahi milia na hoihi rārī //<BR>
rāmahi bharatu manāvana jāhīṃ / saguna kaha_i asa bigrahu nāhīṃ //<BR>
suni guha kaha_i nīka kaha būḷhā / sahasā kari pachitāhiṃ bimūḷhā //<BR>
bharata subhāu sīlu binu būjheṃ / baḷi hita hāni jāni binu jūjheṃ //<BR>
<BR>
 do.  gahahu ghāṭa bhaṭa samiṭi saba leũ marama mili jāi /<BR>
      būjhi mitra ari madhya gati tasa taba kariha_ũ āi // 192 //<BR>
<BR>
lakhana sanehu subhāyã suhāẽ / bairu prīti nahiṃ dura_ĩ durāẽ //<BR>
asa kahi bheṃṭa sãjovana lāge / kaṃda mūla phala khaga mr̥ga māge //<BR>
mīna pīna pāṭhīna purāne / bhari bhari bhāra kahāranha āne //<BR>
milana sāju saji milana sidhāe / maṃgala mūla saguna subha pāe //<BR>
dekhi dūri teṃ kahi nija nāmū / kīnha munīsahi daṃḍa pranāmū //<BR>
jāni rāmapriya dīnhi asīsā / bharatahi kaheu bujhāi munīsā //<BR>
rāma sakhā suni saṃdanu tyāgā / cale utari umagata anurāgā //<BR>
gāũ jāti guhã nāũ sunāī / kīnha johāru mātha mahi lāī //<BR>
<BR>
 do.  karata daṃḍavata dekhi tehi bharata līnha ura lāi /<BR>
      manahũ lakhana sana bheṃṭa bha_i prema na hr̥dayã samāi // 193 //<BR>
<BR>
bheṃṭata bharatu tāhi ati prītī / loga sihāhiṃ prema kai rītī //<BR>
dhanya dhanya dhuni maṃgala mūlā / sura sarāhi tehi barisahiṃ phūlā //<BR>
loka beda saba bhā̃tihiṃ nīcā / jāsu chā̃ha chui leia sīṃcā //<BR>
tehi bhari aṃka rāma laghu bhrātā / milata pulaka paripūrita gātā //<BR>
rāma rāma kahi je jamuhāhīṃ / tinhahi na pāpa puṃja samuhāhīṃ //<BR>
yaha tau rāma lāi ura līnhā / kula sameta jagu pāvana kīnhā //<BR>
karamanāsa jalu surasari paraī / tehi ko kahahu sīsa nahiṃ dharaī //<BR>
ulaṭā nāmu japata jagu jānā / bālamīki bhae brahma samānā //<BR>
<BR>
 do.  svapaca sabara khasa jamana jaḷa pāvãra kola kirāta /<BR>
      rāmu kahata pāvana parama hota bhuvana bikhyāta // 194 //<BR>
<BR>
nahiṃ aciraju juga juga cali āī / kehi na dīnhi raghubīra baḷāī //<BR>
rāma nāma mahimā sura kahahīṃ / suni suni avadhaloga sukhu lahahīṃ //<BR>
rāmasakhahi mili bharata sapremā / pū̃chī kusala sumaṃgala khemā //<BR>
dekhi bharata kara sīla sanehū / bhā niṣāda tehi samaya bidehū //<BR>
sakuca sanehu modu mana bāḷhā / bharatahi citavata ekaṭaka ṭhāḷhā //<BR>
dhari dhīraju pada baṃdi bahorī / binaya saprema karata kara jorī //<BR>
kusala mūla pada paṃkaja pekhī / maiṃ tihũ kāla kusala nija lekhī //<BR>
aba prabhu parama anugraha toreṃ / sahita koṭi kula maṃgala moreṃ //<BR>
<BR>
 do.  samujhi mori karatūti kulu prabhu mahimā jiyã joi /<BR>
      jo na bhaja_i raghubīra pada jaga bidhi baṃcita soi // 195 //<BR>
<BR>
kapaṭī kāyara kumati kujātī / loka beda bāhera saba bhā̃tī //<BR>
rāma kīnha āpana jabahī teṃ / bhaya_ũ bhuvana bhūṣana tabahī teṃ //<BR>
dekhi prīti suni binaya suhāī / mileu bahori bharata laghu bhāī //<BR>
kahi niṣāda nija nāma subānīṃ / sādara sakala johārīṃ rānīṃ //<BR>
jāni lakhana sama dehiṃ asīsā / jiahu sukhī saya lākha barīsā //<BR>
nirakhi niṣādu nagara nara nārī / bhae sukhī janu lakhanu nihārī //<BR>
kahahiṃ laheu ehiṃ jīvana lāhū / bheṃṭeu rāmabhadra bhari bāhū //<BR>
suni niṣādu nija bhāga baḷāī / pramudita mana la_i caleu levāī //<BR>
<BR>
 do.  sanakāre sevaka sakala cale svāmi rukha pāi /<BR>
      ghara taru tara sara bāga bana bāsa banāenhi jāi // 196 //<BR>
<BR>
sr̥ṃgaberapura bharata dīkha jaba / bhe sanehã saba aṃga sithila taba //<BR>
sohata diẽ niṣādahi lāgū / janu tanu dhareṃ binaya anurāgū //<BR>
ehi bidhi bharata senu sabu saṃgā / dīkhi jāi jaga pāvani gaṃgā //<BR>
rāmaghāṭa kahã kīnha pranāmū / bhā manu maganu mile janu rāmū //<BR>
karahiṃ pranāma nagara nara nārī / mudita brahmamaya bāri nihārī //<BR>
kari majjanu māgahiṃ kara jorī / rāmacaṃdra pada prīti na thorī //<BR>
bharata kaheu surasari tava renū / sakala sukhada sevaka suradhenū //<BR>
jori pāni bara māga_ũ ehū / sīya rāma pada sahaja sanehū //<BR>
<BR>
 do.  ehi bidhi majjanu bharatu kari gura anusāsana pāi /<BR>
      mātu nahānīṃ jāni saba ḍerā cale lavāi // 197 //<BR>
<BR>
jahã tahã loganha ḍerā kīnhā / bharata sodhu sabahī kara līnhā //<BR>
sura sevā kari āyasu pāī / rāma mātu pahiṃ ge dou bhāī //<BR>
carana cā̃pi kahi kahi mr̥du bānī / jananīṃ sakala bharata sanamānī //<BR>
bhāihi sauṃpi mātu sevakāī / āpu niṣādahi līnha bolāī //<BR>
cale sakhā kara soṃ kara joreṃ / sithila sarīra saneha na thoreṃ //<BR>
pū̃chata sakhahi so ṭhāũ dekhāū / neku nayana mana jarani juḷāū //<BR>
jahã siya rāmu lakhanu nisi soe / kahata bhare jala locana koe //<BR>
bharata bacana suni bhaya_u biṣādū / turata tahā̃ la_i gaya_u niṣādū //<BR>
<BR>
 do.  jahã siṃsupā punīta tara raghubara kiya biśrāmu /<BR>
      ati sanehã sādara bharata kīnheu daṃḍa pranāmu // 198 //<BR>
<BR>
kusa sā̃tharīḹnihāri suhāī / kīnha pranāmu pradacchina jāī //<BR>
carana rekha raja ā̃khinha lāī / bana_i na kahata prīti adhikāī //<BR>
kanaka biṃdu dui cārika dekhe / rākhe sīsa sīya sama lekhe //<BR>
sajala bilocana hr̥dayã galānī / kahata sakhā sana bacana subānī //<BR>
śrīhata sīya birahã dutihīnā / jathā avadha nara nāri bilīnā //<BR>
pitā janaka deũ paṭatara kehī / karatala bhogu jogu jaga jehī //<BR>
sasura bhānukula bhānu bhuālū / jehi sihāta amarāvatipālū //<BR>
prānanāthu raghunātha gosāī / jo baḷa hota so rāma baḷāī //<BR>
<BR>
 do.  pati devatā sutīya mani sīya sā̃tharī dekhi /<BR>
      biharata hrada_u na hahari hara pabi teṃ kaṭhina biseṣi // 199 //<BR>
<BR>
lālana jogu lakhana laghu lone / bhe na bhāi asa ahahiṃ na hone //<BR>
purajana priya pitu mātu dulāre / siya raghubarahi prānapiāre //<BR>
mr̥du mūrati sukumāra subhāū / tāta bāu tana lāga na kāū //<BR>
te bana sahahiṃ bipati saba bhā̃tī / nidare koṭi kulisa ehiṃ chātī //<BR>
rāma janami jagu kīnha ujāgara / rūpa sīla sukha saba guna sāgara //<BR>
purajana parijana gura pitu mātā / rāma subhāu sabahi sukhadātā //<BR>
bairiu rāma baḷāī karahīṃ / bolani milani binaya mana harahīṃ //<BR>
sārada koṭi koṭi sata seṣā / kari na sakahiṃ prabhu guna gana lekhā //<BR>
<BR>
 do.  sukhasvarupa raghubaṃsamani maṃgala moda nidhāna /<BR>
      te sovata kusa ḍāsi mahi bidhi gati ati balavāna // 200 //<BR>
<BR>
rāma sunā dukhu kāna na kāū / jīvanataru jimi jogava_i rāū //<BR>
palaka nayana phani mani jehi bhā̃tī / jogavahiṃ janani sakala dina rātī //<BR>
te aba phirata bipina padacārī / kaṃda mūla phala phūla ahārī //<BR>
dhiga kaikeī amaṃgala mūlā / bha_isi prāna priyatama pratikūlā //<BR>
maiṃ dhiga dhiga agha udadhi abhāgī / sabu utapātu bhaya_u jehi lāgī //<BR>
kula kalaṃku kari sr̥jeu bidhātā̃ / sāĩdoha mohi kīnha kumātā̃ //<BR>
suni saprema samujhāva niṣādū / nātha karia kata bādi biṣādū //<BR>
rāma tumhahi priya tumha priya rāmahi / yaha nirajosu dosu bidhi bāmahi //<BR>
<BR>
 chaṃ.  bidhi bāma kī karanī kaṭhina jeṃhiṃ mātu kīnhī bāvarī /<BR>
      tehi rāti puni puni karahiṃ prabhu sādara sarahanā rāvarī //<BR>
      tulasī na tumha so rāma prītamu kahatu hauṃ sauheṃ kiẽ /<BR>
      parināma maṃgala jāni apane ānie dhīraju hiẽ //<BR>
<BR>
 so.  aṃtarajāmī rāmu sakuca saprema kr̥pāyatana /<BR>
      calia karia biśrāmu yaha bicāri dr̥ḷha āni mana // 201 //<BR>
<BR>
sakhā bacana suni ura dhari dhīrā / bāsa cale sumirata raghubīrā //<BR>
yaha sudhi pāi nagara nara nārī / cale bilokana ārata bhārī //<BR>
paradakhinā kari karahiṃ pranāmā / dehiṃ kaika_ihi khori nikāmā //<BR>
bharī bhari bāri bilocana leṃhīṃ / bāma bidhātāhi dūṣana dehīṃ //<BR>
eka sarāhahiṃ bharata sanehū / kou kaha nr̥pati nibāheu nehū //<BR>
niṃdahiṃ āpu sarāhi niṣādahi / ko kahi saka_i bimoha biṣādahi //<BR>
ehi bidhi rāti logu sabu jāgā / bhā bhinusāra gudārā lāgā //<BR>
gurahi sunāvã caḷhāi suhāīṃ / naīṃ nāva saba mātu caḷhāīṃ //<BR>
daṃḍa cāri mahã bhā sabu pārā / utari bharata taba sabahi sãbhārā //<BR>
<BR>
 do.  prātakriyā kari mātu pada baṃdi gurahi siru nāi /<BR>
      āgeṃ kie niṣāda gana dīnheu kaṭaku calāi // 202 //<BR>
<BR>
kiya_u niṣādanāthu aguāīṃ / mātu pālakīṃ sakala calāīṃ //<BR>
sātha bolāi bhāi laghu dīnhā / bipranha sahita gavanu gura kīnhā //<BR>
āpu surasarihi kīnha pranāmū / sumire lakhana sahita siya rāmū //<BR>
gavane bharata payodehiṃ pāe / kotala saṃga jāhiṃ ḍoriāe //<BR>
kahahiṃ susevaka bārahiṃ bārā / hoia nātha asva asavārā //<BR>
rāmu payodehi pāyã sidhāe / hama kahã ratha gaja bāji banāe //<BR>
sira bhara jāũ ucita asa morā / saba teṃ sevaka dharamu kaṭhorā //<BR>
dekhi bharata gati suni mr̥du bānī / saba sevaka gana garahiṃ galānī //<BR>
<BR>
 do.  bharata tīsare pahara kahã kīnha prabesu prayāga /<BR>
      kahata rāma siya rāma siya umagi umagi anurāga // 203 //<BR>
<BR>
jhalakā jhalakata pāyanha kaiṃseṃ / paṃkaja kosa osa kana jaiseṃ //<BR>
bharata payādehiṃ āe ājū / bhaya_u dukhita suni sakala samājū //<BR>
khabari līnha saba loga nahāe / kīnha pranāmu tribenihiṃ āe //<BR>
sabidhi sitāsita nīra nahāne / die dāna mahisura sanamāne //<BR>
dekhata syāmala dhavala halore / pulaki sarīra bharata kara jore //<BR>
sakala kāma prada tīratharāū / beda bidita jaga pragaṭa prabhāū //<BR>
māga_ũ bhīkha tyāgi nija dharamū / ārata kāha na kara_i kukaramū //<BR>
asa jiyã jāni sujāna sudānī / saphala karahiṃ jaga jācaka bānī //<BR>
<BR>
 do.  aratha na dharama na kāma ruci gati na caha_ũ nirabāna /<BR>
      janama janama rati rāma pada yaha baradānu na āna // 204 //<BR>
<BR>
jānahũ rāmu kuṭila kari mohī / loga kaha_u gura sāhiba drohī //<BR>
sītā rāma carana rati moreṃ / anudina baḷha_u anugraha toreṃ //<BR>
jaladu janama bhari surati bisāra_u / jācata jalu pabi pāhana ḍāra_u //<BR>
cātaku raṭani ghaṭeṃ ghaṭi jāī / baḷhe premu saba bhā̃ti bhalāī //<BR>
kanakahiṃ bāna caḷha_i jimi dāheṃ / timi priyatama pada nema nibāheṃ //<BR>
bharata bacana suni mājha tribenī / bha_i mr̥du bāni sumaṃgala denī //<BR>
tāta bharata tumha saba bidhi sādhū / rāma carana anurāga agādhū //<BR>
bāda galāni karahu mana māhīṃ / tumha sama rāmahi kou priya nāhīṃ //<BR>
<BR>
 do.  tanu pulakeu hiyã haraṣu suni beni bacana anukūla /<BR>
      bharata dhanya kahi dhanya sura haraṣita baraṣahiṃ phūla // 205 //<BR>
<BR>
pramudita tīratharāja nivāsī / baikhānasa baṭu gr̥hī udāsī //<BR>
kahahiṃ parasapara mili dasa pā̃cā / bharata saneha sīlu suci sā̃cā //<BR>
sunata rāma guna grāma suhāe / bharadvāja munibara pahiṃ āe //<BR>
daṃḍa pranāmu karata muni dekhe / mūratimaṃta bhāgya nija lekhe //<BR>
dhāi uṭhāi lāi ura līnhe / dīnhi asīsa kr̥tāratha kīnhe //<BR>
āsanu dīnha nāi siru baiṭhe / cahata sakuca gr̥hã janu bhaji paiṭhe //<BR>
muni pū̃chaba kachu yaha baḷa socū / bole riṣi lakhi sīlu sãkocū //<BR>
sunahu bharata hama saba sudhi pāī / bidhi karataba para kichu na basāī //<BR>
<BR>
 do.  tumha galāni jiyã jani karahu samujhī mātu karatūti /<BR>
      tāta kaika_ihi dosu nahiṃ gaī girā mati dhūti // 206 //<BR>
<BR>
yaha_u kahata bhala kahihi na koū / loku beda budha saṃmata doū //<BR>
tāta tumhāra bimala jasu gāī / pāihi loka_u bedu baḷāī //<BR>
loka beda saṃmata sabu kahaī / jehi pitu dei rāju so lahaī //<BR>
rāu satyabrata tumhahi bolāī / deta rāju sukhu dharamu baḷāī //<BR>
rāma gavanu bana anaratha mūlā / jo suni sakala bisva bha_i sūlā //<BR>
so bhāvī basa rāni ayānī / kari kucāli aṃtahũ pachitānī //<BR>
tahãũ tumhāra alapa aparādhū / kahai so adhama ayāna asādhū //<BR>
karatehu rāju ta tumhahi na doṣū / rāmahi hota sunata saṃtoṣū //<BR>
<BR>
 do.  aba ati kīnhehu bharata bhala tumhahi ucita mata ehu /<BR>
      sakala sumaṃgala mūla jaga raghubara carana sanehu // 207 //<BR>
<BR>
so tumhāra dhanu jīvanu prānā / bhūribhāga ko tumhahi samānā //<BR>
yaha tamhāra ācaraju na tātā / dasaratha suana rāma priya bhrātā //<BR>
sunahu bharata raghubara mana māhīṃ / pema pātru tumha sama kou nāhīṃ //<BR>
lakhana rāma sītahi ati prītī / nisi saba tumhahi sarāhata bītī //<BR>
jānā maramu nahāta prayāgā / magana hohiṃ tumhareṃ anurāgā //<BR>
tumha para asa sanehu raghubara keṃ / sukha jīvana jaga jasa jaḷa nara keṃ //<BR>
yaha na adhika raghubīra baḷāī / pranata kuṭuṃba pāla raghurāī //<BR>
tumha tau bharata mora mata ehū / dhareṃ deha janu rāma sanehū //<BR>
<BR>
 do.  tumha kahã bharata kalaṃka yaha hama saba kahã upadesu /<BR>
      rāma bhagati rasa siddhi hita bhā yaha sama_u ganesu // 208 //<BR>
<BR>
nava bidhu bimala tāta jasu torā / raghubara kiṃkara kumuda cakorā //<BR>
udita sadā ãtha_ihi kabahū̃ nā / ghaṭihi na jaga nabha dina dina dūnā //<BR>
koka tiloka prīti ati karihī / prabhu pratāpa rabi chabihi na harihī //<BR>
nisi dina sukhada sadā saba kāhū / grasihi na kaika_i karatabu rāhū //<BR>
pūrana rāma supema piyūṣā / gura avamāna doṣa nahiṃ dūṣā //<BR>
rāma bhagata aba amiã aghāhū̃ / kīnhehu sulabha sudhā basudhāhū̃ //<BR>
bhūpa bhagīratha surasari ānī / sumirata sakala suṃmagala khānī //<BR>
dasaratha guna gana barani na jāhīṃ / adhiku kahā jehi sama jaga nāhīṃ //<BR>
<BR>
 do.  jāsu saneha sakoca basa rāma pragaṭa bhae āi //<BR>
      je hara hiya nayanani kabahũ nirakhe nahīṃ aghāi // 209 //<BR>
<BR>
kīrati bidhu tumha kīnha anūpā / jahã basa rāma pema mr̥garūpā //<BR>
tāta galāni karahu jiyã jāẽ / ḍarahu daridrahi pārasu pāẽ // //<BR>
sunahu bharata hama jhūṭha na kahahīṃ / udāsīna tāpasa bana rahahīṃ //<BR>
saba sādhana kara suphala suhāvā / lakhana rāma siya darasanu pāvā //<BR>
tehi phala kara phalu darasa tumhārā / sahita payāga subhāga hamārā //<BR>
bharata dhanya tumha jasu jagu jayaū / kahi asa pema magana puni bhayaū //<BR>
suni muni bacana sabhāsada haraṣe / sādhu sarāhi sumana sura baraṣe //<BR>
dhanya dhanya dhuni gagana payāgā / suni suni bharatu magana anurāgā //<BR>
<BR>
 do.  pulaka gāta hiyã rāmu siya sajala saroruha naina /<BR>
      kari pranāmu muni maṃḍalihi bole gadagada baina // 210 //<BR>
<BR>
muni samāju aru tīratharājū / sā̃cihũ sapatha aghāi akājū //<BR>
ehiṃ thala jauṃ kichu kahia banāī / ehi sama adhika na agha adhamāī //<BR>
tumha sarbagya kaha_ũ satibhāū / ura aṃtarajāmī raghurāū //<BR>
mohi na mātu karataba kara socū / nahiṃ dukhu jiyã jagu jānihi pocū //<BR>
nāhina ḍaru bigarihi paralokū / pitahu marana kara mohi na sokū //<BR>
sukr̥ta sujasa bhari bhuana suhāe / lachimana rāma sarisa suta pāe //<BR>
rāma birahã taji tanu chanabhaṃgū / bhūpa soca kara kavana prasaṃgū //<BR>
rāma lakhana siya binu paga panahīṃ / kari muni beṣa phirahiṃ bana banahī //<BR>
<BR>
 do.  ajina basana phala asana mahi sayana ḍāsi kusa pāta /<BR>
      basi taru tara nita sahata hima ātapa baraṣā bāta // 211 //<BR>
<BR>
ehi dukha dāhã daha_i dina chātī / bhūkha na bāsara nīda na rātī //<BR>
ehi kuroga kara auṣadhu nāhīṃ / sodheũ sakala bisva mana māhīṃ //<BR>
mātu kumata baḷhaī agha mūlā / tehiṃ hamāra hita kīnha bãsūlā //<BR>
kali kukāṭha kara kīnha kujaṃtrū / gāḷi avadhi paḷhi kaṭhina kumaṃtru //<BR>
mohi lagi yahu kuṭhāṭu tehiṃ ṭhāṭā / ghālesi saba jagu bārahabāṭā //<BR>
miṭa_i kujogu rāma phiri āẽ / basa_i avadha nahiṃ āna upāẽ //<BR>
bharata bacana suni muni sukhu pāī / sabahiṃ kīnha bahu bhā̃ti baḷāī //<BR>
tāta karahu jani socu biseṣī / saba dukhu miṭahi rāma paga dekhī //<BR>
<BR>
 do.  kari prabodha munibara kaheu atithi pemapriya hohu /<BR>
      kaṃda mūla phala phūla hama dehiṃ lehu kari chohu // 212 //<BR>
<BR>
suni muni bacana bharata hĩya socū / bhaya_u kuavasara kaṭhina sãkocū //<BR>
jāni garui gura girā bahorī / carana baṃdi bole kara jorī //<BR>
sira dhari āyasu karia tumhārā / parama dharama yahu nātha hamārā //<BR>
bharata bacana munibara mana bhāe / suci sevaka siṣa nikaṭa bolāe //<BR>
cāhie kīnha bharata pahunāī / kaṃda mūla phala ānahu jāī //<BR>
bhalehīṃ nātha kahi tinha sira nāe / pramudita nija nija kāja sidhāe //<BR>
munihi soca pāhuna baḷa nevatā / tasi pūjā cāhia jasa devatā //<BR>
suni ridhi sidhi animādika āī / āyasu hoi so karahiṃ gosāī //<BR>
<BR>
 do.  rāma biraha byākula bharatu sānuja sahita samāja /<BR>
      pahunāī kari harahu śrama kahā mudita munirāja // 213 //<BR>
<BR>
ridhi sidhi sira dhari munibara bānī / baḷabhāgini āpuhi anumānī //<BR>
kahahiṃ parasapara sidhi samudāī / atulita atithi rāma laghu bhāī //<BR>
muni pada baṃdi karia soi ājū / hoi sukhī saba rāja samājū //<BR>
asa kahi raceu rucira gr̥ha nānā / jehi biloki bilakhāhiṃ bimānā //<BR>
bhoga bibhūti bhūri bhari rākhe / dekhata jinhahi amara abhilāṣe //<BR>
dāsīṃ dāsa sāju saba līnheṃ / jogavata rahahiṃ manahi manu dīnheṃ //<BR>
saba samāju saji sidhi pala māhīṃ / je sukha surapura sapanehũ nāhīṃ //<BR>
prathamahiṃ bāsa die saba kehī / suṃdara sukhada jathā ruci jehī //<BR>
<BR>
 do.  bahuri saparijana bharata kahũ riṣi asa āyasu dīnha /<BR>
      bidhi bisamaya dāyaku bibhava munibara tapabala kīnha // 214 //<BR>
<BR>
muni prabhāu jaba bharata bilokā / saba laghu lage lokapati lokā //<BR>
sukha samāju nahiṃ jāi bakhānī / dekhata birati bisārahīṃ gyānī //<BR>
āsana sayana subasana bitānā / bana bāṭikā bihaga mr̥ga nānā //<BR>
surabhi phūla phala amia samānā / bimala jalāsaya bibidha bidhānā /<BR>
asana pāna suca amia amī se / dekhi loga sakucāta jamī se //<BR>
sura surabhī surataru sabahī keṃ / lakhi abhilāṣu suresa sacī keṃ //<BR>
ritu basaṃta baha tribidha bayārī / saba kahã sulabha padāratha cārī //<BR>
straka caṃdana banitādika bhogā / dekhi haraṣa bisamaya basa logā //<BR>
<BR>
 do.  saṃpata cakaī bharatu caka muni āyasa khelavāra //<BR>
      tehi nisi āśrama piṃjarā̃ rākhe bhā bhinusāra // 215 //<BR>
<BR>
         māsapārāyaṇa, unnīsavā̃ viśrāma<BR>
kīnha nimajjanu tīratharājā / nāi munihi siru sahita samājā //<BR>
riṣi āyasu asīsa sira rākhī / kari daṃḍavata binaya bahu bhāṣī //<BR>
patha gati kusala sātha saba līnhe / cale citrakūṭahiṃ citu dīnheṃ //<BR>
rāmasakhā kara dīnheṃ lāgū / calata deha dhari janu anurāgū //<BR>
nahiṃ pada trāna sīsa nahiṃ chāyā / pemu nemu bratu dharamu amāyā //<BR>
lakhana rāma siya paṃtha kahānī / pū̃chata sakhahi kahata mr̥du bānī //<BR>
rāma bāsa thala biṭapa bilokeṃ / ura anurāga rahata nahiṃ rokaiṃ //<BR>
daikhi dasā sura barisahiṃ phūlā / bha_i mr̥du mahi magu maṃgala mūlā //<BR>
<BR>
 do.  kiẽ jāhiṃ chāyā jalada sukhada baha_i bara bāta /<BR>
      tasa magu bhaya_u na rāma kahã jasa bhā bharatahi jāta // 216 //<BR>
<BR>
jaḷa cetana maga jīva ghanere / je citae prabhu jinha prabhu here //<BR>
te saba bhae parama pada jogū / bharata darasa meṭā bhava rogū //<BR>
yaha baḷi bāta bharata ka_i nāhīṃ / sumirata jinahi rāmu mana māhīṃ //<BR>
bāraka rāma kahata jaga jeū / hota tarana tārana nara teū //<BR>
bharatu rāma priya puni laghu bhrātā / kasa na hoi magu maṃgaladātā //<BR>
siddha sādhu munibara asa kahahīṃ / bharatahi nirakhi haraṣu hiyã lahahīṃ //<BR>
dekhi prabhāu suresahi socū / jagu bhala bhalehi poca kahũ pocū //<BR>
gura sana kaheu karia prabhu soī / rāmahi bharatahi bheṃṭa na hoī //<BR>
<BR>
 do.  rāmu sãkocī prema basa bharata sapema payodhi /<BR>
      banī bāta begarana cahati karia jatanu chalu sodhi // 217 //<BR>
<BR>
bacana sunata suraguru musakāne / sahasanayana binu locana jāne //<BR>
māyāpati sevaka sana māyā / kara_i ta ulaṭi para_i surarāyā //<BR>
taba kichu kīnha rāma rukha jānī / aba kucāli kari hoihi hānī //<BR>
sunu suresa raghunātha subhāū / nija aparādha risāhiṃ na kāū //<BR>
jo aparādhu bhagata kara karaī / rāma roṣa pāvaka so jaraī //<BR>
lokahũ beda bidita itihāsā / yaha mahimā jānahiṃ durabāsā //<BR>
bharata sarisa ko rāma sanehī / jagu japa rāma rāmu japa jehī //<BR>
<BR>
 do.  manahũ na ānia amarapati raghubara bhagata akāju /<BR>
      ajasu loka paraloka dukha dina dina soka samāju // 218 //<BR>
<BR>
sunu suresa upadesu hamārā / rāmahi sevaku parama piārā //<BR>
mānata sukhu sevaka sevakāī / sevaka baira bairu adhikāī //<BR>
jadyapi sama nahiṃ rāga na roṣū / gahahiṃ na pāpa pūnu guna doṣū //<BR>
karama pradhāna bisva kari rākhā / jo jasa kara_i so tasa phalu cākhā //<BR>
tadapi karahiṃ sama biṣama bihārā / bhagata abhagata hr̥daya anusārā //<BR>
aguna alepa amāna ekarasa / rāmu saguna bhae bhagata pema basa //<BR>
rāma sadā sevaka ruci rākhī / beda purāna sādhu sura sākhī //<BR>
asa jiyã jāni tajahu kuṭilāī / karahu bharata pada prīti suhāī //<BR>
<BR>
 do.  rāma bhagata parahita nirata para dukha dukhī dayāla /<BR>
      bhagata siromani bharata teṃ jani ḍarapahu surapāla // 219 //<BR>
<BR>
satyasaṃdha prabhu sura hitakārī / bharata rāma āyasa anusārī //<BR>
svāratha bibasa bikala tumha hohū / bharata dosu nahiṃ rāura mohū //<BR>
suni surabara suragura bara bānī / bhā pramodu mana miṭī galānī //<BR>
baraṣi prasūna haraṣi surarāū / lage sarāhana bharata subhāū //<BR>
ehi bidhi bharata cale maga jāhīṃ / dasā dekhi muni siddha sihāhīṃ //<BR>
jabahiṃ rāmu kahi lehiṃ usāsā / umagata pemu manahã cahu pāsā //<BR>
dravahiṃ bacana suni kulisa paṣānā / purajana pemu na jāi bakhānā //<BR>
bīca bāsa kari jamunahiṃ āe / nirakhi nīru locana jala chāe //<BR>
<BR>
 do.  raghubara barana biloki bara bāri sameta samāja /<BR>
      hota magana bāridhi biraha caḷhe bibeka jahāja // 220 //<BR>
<BR>
jamuna tīra tehi dina kari bāsū / bhaya_u samaya sama sabahi supāsū //<BR>
rātahiṃ ghāṭa ghāṭa kī taranī / āīṃ aganita jāhiṃ na baranī //<BR>
prāta pāra bhae ekahi kheṃvā̃ / toṣe rāmasakhā kī sevā̃ //<BR>
cale nahāi nadihi sira nāī / sātha niṣādanātha dou bhāī //<BR>
āgeṃ munibara bāhana ācheṃ / rājasamāja jāi sabu pācheṃ //<BR>
tehiṃ pācheṃ dou baṃdhu payādeṃ / bhūṣana basana beṣa suṭhi sādeṃ //<BR>
sevaka suhrada sacivasuta sāthā / sumirata lakhanu sīya raghunāthā //<BR>
jahã jahã rāma bāsa biśrāmā / tahã tahã karahiṃ saprema pranāmā //<BR>
<BR>
 do.  magabāsī nara nāri suni dhāma kāma taji dhāi /<BR>
      dekhi sarūpa saneha saba mudita janama phalu pāi // 221 //<BR>
<BR>
kahahiṃ sapema eka eka pāhīṃ / rāmu lakhanu sakhi hohiṃ ki nāhīṃ //<BR>
baya bapu barana rūpa soi ālī / sīlu sanehu sarisa sama cālī //<BR>
beṣu na so sakhi sīya na saṃgā / āgeṃ anī calī caturaṃgā //<BR>
nahiṃ prasanna mukha mānasa khedā / sakhi saṃdehu hoi ehiṃ bhedā //<BR>
tāsu taraka tiyagana mana mānī / kahahiṃ sakala tehi sama na sayānī //<BR>
tehi sarāhi bānī phuri pūjī / bolī madhura bacana tiya dūjī //<BR>
kahi sapema saba kathāprasaṃgū / jehi bidhi rāma rāja rasa bhaṃgū //<BR>
bharatahi bahuri sarāhana lāgī / sīla saneha subhāya subhāgī //<BR>
<BR>
 do.  calata payādeṃ khāta phala pitā dīnha taji rāju /<BR>
      jāta manāvana raghubarahi bharata sarisa ko āju // 222 //<BR>
<BR>
bhāyapa bhagati bharata ācaranū / kahata sunata dukha dūṣana haranū //<BR>
jo kachu kahaba thora sakhi soī / rāma baṃdhu asa kāhe na hoī //<BR>
hama saba sānuja bharatahi dekheṃ / bha_inha dhanya jubatī jana lekheṃ //<BR>
suni guna dekhi dasā pachitāhīṃ / kaika_i janani jogu sutu nāhīṃ //<BR>
kou kaha dūṣanu rānihi nāhina / bidhi sabu kīnha hamahi jo dāhina //<BR>
kahã hama loka beda bidhi hīnī / laghu tiya kula karatūti malīnī //<BR>
basahiṃ kudesa kugā̃va kubāmā / kahã yaha darasu punya parināmā //<BR>
asa anaṃdu aciriju prati grāmā / janu marubhūmi kalapataru jāmā //<BR>
<BR>
 do.  bharata darasu dekhata khuleu maga loganha kara bhāgu /<BR>
      janu siṃghalabāsinha bhaya_u bidhi basa sulabha prayāgu // 223 //<BR>
<BR>
nija guna sahita rāma guna gāthā / sunata jāhiṃ sumirata raghunāthā //<BR>
tīratha muni āśrama suradhāmā / nirakhi nimajjahiṃ karahiṃ pranāmā //<BR>
manahīṃ mana māgahiṃ baru ehū / sīya rāma pada paduma sanehū //<BR>
milahiṃ kirāta kola banabāsī / baikhānasa baṭu jatī udāsī //<BR>
kari pranāmu pū̃chahiṃ jehiṃ tehī / kehi bana lakhanu rāmu baidehī //<BR>
te prabhu samācāra saba kahahīṃ / bharatahi dekhi janama phalu lahahīṃ //<BR>
je jana kahahiṃ kusala hama dekhe / te priya rāma lakhana sama lekhe //<BR>
ehi bidhi būjhata sabahi subānī / sunata rāma banabāsa kahānī //<BR>
<BR>
 do.  tehi bāsara basi prātahīṃ cale sumiri raghunātha /<BR>
      rāma darasa kī lālasā bharata sarisa saba sātha // 224 //<BR>
<BR>
maṃgala saguna hohiṃ saba kāhū / pharakahiṃ sukhada bilocana bāhū //<BR>
bharatahi sahita samāja uchāhū / milihahiṃ rāmu miṭahi dukha dāhū //<BR>
karata manoratha jasa jiyã jāke / jāhiṃ saneha surā̃ saba chāke //<BR>
sithila aṃga paga maga ḍagi ḍolahiṃ / bihabala bacana pema basa bolahiṃ //<BR>
rāmasakhā̃ tehi samaya dekhāvā / saila siromani sahaja suhāvā //<BR>
jāsu samīpa sarita paya tīrā / sīya sameta basahiṃ dou bīrā //<BR>
dekhi karahiṃ saba daṃḍa pranāmā / kahi jaya jānaki jīvana rāmā //<BR>
prema magana asa rāja samājū / janu phiri avadha cale raghurājū //<BR>
<BR>
 do.  bharata premu tehi samaya jasa tasa kahi saka_i na seṣu /<BR>
      kabihiṃ agama jimi brahmasukhu aha mama malina janeṣu // 225 /<BR>
<BR>
sakala saneha sithila raghubara keṃ / gae kosa dui dinakara ḍharakeṃ //<BR>
jalu thalu dekhi base nisi bīteṃ / kīnha gavana raghunātha pirīteṃ //<BR>
uhā̃ rāmu rajanī avaseṣā / jāge sīyã sapana asa dekhā //<BR>
sahita samāja bharata janu āe / nātha biyoga tāpa tana tāe //<BR>
sakala malina mana dīna dukhārī / dekhīṃ sāsu āna anuhārī //<BR>
suni siya sapana bhare jala locana / bhae socabasa soca bimocana //<BR>
lakhana sapana yaha nīka na hoī / kaṭhina kucāha sunāihi koī //<BR>
asa kahi baṃdhu sameta nahāne / pūji purāri sādhu sanamāne //<BR>
<BR>
 chaṃ.  sanamāni sura muni baṃdi baiṭhe uttara disi dekhata bhae /<BR>
      nabha dhūri khaga mr̥ga bhūri bhāge bikala prabhu āśrama gae //<BR>
      tulasī uṭhe avaloki kāranu kāha cita sacakita rahe /<BR>
      saba samācāra kirāta kolanhi āi tehi avasara kahe //<BR>
<BR>
 do.  sunata sumaṃgala baina mana pramoda tana pulaka bhara /<BR>
      sarada saroruha naina tulasī bhare saneha jala // 226 //<BR>
<BR>
bahuri socabasa bhe siyaravanū / kārana kavana bharata āgavanū //<BR>
eka āi asa kahā bahorī / sena saṃga caturaṃga na thorī //<BR>
so suni rāmahi bhā ati socū / ita pitu baca ita baṃdhu sakocū //<BR>
bharata subhāu samujhi mana māhīṃ / prabhu cita hita thiti pāvata nāhī //<BR>
samādhāna taba bhā yaha jāne / bharatu kahe mahũ sādhu sayāne //<BR>
lakhana lakheu prabhu hr̥dayã khabhārū / kahata samaya sama nīti bicārū //<BR>
binu pū̃cha kachu kaha_ũ gosāīṃ / sevaku samayã na ḍhīṭha ḍhiṭhāī //<BR>
tumha sarbagya siromani svāmī / āpani samujhi kaha_ũ anugāmī //<BR>
<BR>
 do.  nātha suhrada suṭhi sarala cita sīla saneha nidhāna //<BR>
      saba para prīti pratīti jiyã jānia āpu samāna // 227 //<BR>
<BR>
biṣaī jīva pāi prabhutāī / mūḷha moha basa hohiṃ janāī //<BR>
bharatu nīti rata sādhu sujānā / prabhu pada prema sakala jagu jānā //<BR>
teū āju rāma padu pāī / cale dharama marajāda meṭāī //<BR>
kuṭila kubaṃdha kuavasaru tākī / jāni rāma banavāsa ekākī //<BR>
kari kumaṃtru mana sāji samājū / āe karai akaṃṭaka rājū //<BR>
koṭi prakāra kalapi kuṭalāī / āe dala baṭori dou bhāī //<BR>
jauṃ jiyã hoti na kapaṭa kucālī / kehi sohāti ratha bāji gajālī //<BR>
bharatahi dosu dei ko jāẽ / jaga baurāi rāja padu pāẽ //<BR>
<BR>
 do.  sasi gura tiya gāmī naghuṣu caḷheu bhūmisura jāna /<BR>
      loka beda teṃ bimukha bhā adhama na bena samāna // 228 //<BR>
<BR>
sahasabāhu suranāthu trisaṃkū / kehi na rājamada dīnha kalaṃkū //<BR>
bharata kīnha yaha ucita upāū / ripu rina raṃca na rākhaba kāū //<BR>
eka kīnhi nahiṃ bharata bhalāī / nidare rāmu jāni asahāī //<BR>
samujhi parihi sou āju biseṣī / samara saroṣa rāma mukhu pekhī //<BR>
etanā kahata nīti rasa bhūlā / rana rasa biṭapu pulaka misa phūlā //<BR>
prabhu pada baṃdi sīsa raja rākhī / bole satya sahaja balu bhāṣī //<BR>
anucita nātha na mānaba morā / bharata hamahi upacāra na thorā //<BR>
kahã lagi sahia rahia manu māreṃ / nātha sātha dhanu hātha hamāreṃ //<BR>
<BR>
 do.  chatri jāti raghukula janamu rāma anuga jagu jāna /<BR>
      lātahũ māreṃ caḷhati sira nīca ko dhūri samāna // 229 //<BR>
<BR>
uṭhi kara jori rajāyasu māgā / manahũ bīra rasa sovata jāgā //<BR>
bā̃dhi jaṭā sira kasi kaṭi bhāthā / sāji sarāsanu sāyaku hāthā //<BR>
āju rāma sevaka jasu leū̃ / bharatahi samara sikhāvana deū̃ //<BR>
rāma nirādara kara phalu pāī / sovahũ samara seja dou bhāī //<BR>
āi banā bhala sakala samājū / pragaṭa kara_ũ risa pāchila ājū //<BR>
jimi kari nikara dala_i mr̥garājū / lei lapeṭi lavā jimi bājū //<BR>
taisehiṃ bharatahi sena sametā / sānuja nidari nipāta_ũ khetā //<BR>
jauṃ sahāya kara saṃkaru āī / tau māra_ũ rana rāma dohāī //<BR>
<BR>
 do.  ati saroṣa mākhe lakhanu lakhi suni sapatha pravāna /<BR>
      sabhaya loka saba lokapati cāhata bhabhari bhagāna // 230 //<BR>
<BR>
jagu bhaya magana gagana bha_i bānī / lakhana bāhubalu bipula bakhānī //<BR>
tāta pratāpa prabhāu tumhārā / ko kahi saka_i ko jānanihārā //<BR>
anucita ucita kāju kichu hoū / samujhi karia bhala kaha sabu koū //<BR>
sahasā kari pāchaiṃ pachitāhīṃ / kahahiṃ beda budha te budha nāhīṃ //<BR>
suni sura bacana lakhana sakucāne / rāma sīyã sādara sanamāne //<BR>
kahī tāta tumha nīti suhāī / saba teṃ kaṭhina rājamadu bhāī //<BR>
jo acavãta nr̥pa mātahiṃ teī / nāhina sādhusabhā jehiṃ seī //<BR>
sunahu lakhana bhala bharata sarīsā / bidhi prapaṃca mahã sunā na dīsā //<BR>
<BR>
 do.  bharatahi hoi na rājamadu bidhi hari hara pada pāi //<BR>
      kabahũ ki kā̃jī sīkarani chīrasiṃdhu binasāi // 231 //<BR>
<BR>
timiru taruna taranihi maku gilaī / gaganu magana maku meghahiṃ milaī //<BR>
gopada jala būḷahiṃ ghaṭajonī / sahaja chamā baru chāḷai chonī //<BR>
masaka phū̃ka maku meru uḷāī / hoi na nr̥pamadu bharatahi bhāī //<BR>
lakhana tumhāra sapatha pitu ānā / suci subaṃdhu nahiṃ bharata samānā //<BR>
saguna khīru avaguna jalu tātā / mila_i raca_i parapaṃcu bidhātā //<BR>
bharatu haṃsa rabibaṃsa taḷāgā / janami kīnha guna doṣa bibhāgā //<BR>
gahi guna paya taji avaguna bārī / nija jasa jagata kīnhi ujiārī //<BR>
kahata bharata guna sīlu subhāū / pema payodhi magana raghurāū //<BR>
<BR>
 do.  suni raghubara bānī bibudha dekhi bharata para hetu /<BR>
      sakala sarāhata rāma so prabhu ko kr̥pāniketu // 232 //<BR>
<BR>
jauṃ na hota jaga janama bharata ko / sakala dharama dhura dharani dharata ko //<BR>
kabi kula agama bharata guna gāthā / ko jāna_i tumha binu raghunāthā //<BR>
lakhana rāma siyã suni sura bānī / ati sukhu laheu na jāi bakhānī //<BR>
ihā̃ bharatu saba sahita sahāe / maṃdākinīṃ punīta nahāe //<BR>
sarita samīpa rākhi saba logā / māgi mātu gura saciva niyogā //<BR>
cale bharatu jahã siya raghurāī / sātha niṣādanāthu laghu bhāī //<BR>
samujhi mātu karataba sakucāhīṃ / karata kutaraka koṭi mana māhīṃ //<BR>
rāmu lakhanu siya suni mama nāū̃ / uṭhi jani anata jāhiṃ taji ṭhāū̃ //<BR>
<BR>
 do.  mātu mate mahũ māni mohi jo kachu karahiṃ so thora /<BR>
      agha avaguna chami ādarahiṃ samujhi āpanī ora // 233 //<BR>
<BR>
jauṃ pariharahiṃ malina manu jānī / jau sanamānahiṃ sevaku mānī //<BR>
moreṃ sarana rāmahi kī panahī / rāma susvāmi dosu saba janahī //<BR>
jaga jasa bhājana cātaka mīnā / nema pema nija nipuna nabīnā //<BR>
asa mana gunata cale maga jātā / sakuca sanehã sithila saba gātā //<BR>
pherata manahũ mātu kr̥ta khorī / calata bhagati bala dhīraja dhorī //<BR>
jaba samujhata raghunātha subhāū / taba patha parata utāila pāū //<BR>
bharata dasā tehi avasara kaisī / jala prabāhã jala ali gati jaisī //<BR>
dekhi bharata kara socu sanehū / bhā niṣāda tehi samayã bidehū //<BR>
<BR>
 do.  lage hona maṃgala saguna suni guni kahata niṣādu /<BR>
      miṭihi socu hoihi haraṣu puni parināma biṣādu // 234 //<BR>
<BR>
sevaka bacana satya saba jāne / āśrama nikaṭa jāi niarāne //<BR>
bharata dīkha bana saila samājū / mudita chudhita janu pāi sunājū //<BR>
īti bhīti janu prajā dukhārī / tribidha tāpa pīḷita graha mārī //<BR>
jāi surāja sudesa sukhārī / hohiṃ bharata gati tehi anuhārī //<BR>
rāma bāsa bana saṃpati bhrājā / sukhī prajā janu pāi surājā //<BR>
saciva birāgu bibeku naresū / bipina suhāvana pāvana desū //<BR>
bhaṭa jama niyama saila rajadhānī / sāṃti sumati suci suṃdara rānī //<BR>
sakala aṃga saṃpanna surāū / rāma carana āśrita cita cāū //<BR>
<BR>
 do.  jīti moha mahipālu dala sahita bibeka bhuālu /<BR>
      karata akaṃṭaka rāju purã sukha saṃpadā sukālu // 235 //<BR>
<BR>
bana pradesa muni bāsa ghanere / janu pura nagara gāũ gana khere //<BR>
bipula bicitra bihaga mr̥ga nānā / prajā samāju na jāi bakhānā //<BR>
khagahā kari hari bāgha barāhā / dekhi mahiṣa br̥ṣa sāju sarāhā //<BR>
bayaru bihāi carahiṃ eka saṃgā / jahã tahã manahũ sena caturaṃgā //<BR>
jharanā jharahiṃ matta gaja gājahiṃ / manahũ nisāna bibidhi bidhi bājahiṃ //<BR>
caka cakora cātaka suka pika gana / kūjata maṃju marāla mudita mana //<BR>
aligana gāvata nācata morā / janu surāja maṃgala cahu orā //<BR>
beli biṭapa tr̥na saphala saphūlā / saba samāju muda maṃgala mūlā //<BR>
 do.  rāma saila sobhā nirakhi bharata hr̥dayã ati pemu /<BR>
      tāpasa tapa phalu pāi jimi sukhī sirāneṃ nemu // 236 //<BR>
<BR>
         māsapārāyaṇa, bīsavā̃ viśrāma<BR>
         navāhnapārāyaṇa, pā̃cavā̃ viśrāma<BR>
taba kevaṭa ū̃ceṃ caḷhi dhāī / kaheu bharata sana bhujā uṭhāī //<BR>
nātha dekhiahiṃ biṭapa bisālā / pākari jaṃbu rasāla tamālā //<BR>
jinha tarubaranha madhya baṭu sohā / maṃju bisāla dekhi manu mohā //<BR>
nīla saghana pallva phala lālā / abirala chāhã sukhada saba kālā //<BR>
mānahũ timira arunamaya rāsī / biracī bidhi sãkeli suṣamā sī //<BR>
e taru sarita samīpa gosā̃ī / raghubara paranakuṭī jahã chāī //<BR>
tulasī tarubara bibidha suhāe / kahũ kahũ siyã kahũ lakhana lagāe //<BR>
baṭa chāyā̃ bedikā banāī / siyã nija pāni saroja suhāī //<BR>
<BR>
 do.  jahā̃ baiṭhi munigana sahita nita siya rāmu sujāna /<BR>
      sunahiṃ kathā itihāsa saba āgama nigama purāna // 237 //<BR>
<BR>
sakhā bacana suni biṭapa nihārī / umage bharata bilocana bārī //<BR>
karata pranāma cale dou bhāī / kahata prīti sārada sakucāī //<BR>
haraṣahiṃ nirakhi rāma pada aṃkā / mānahũ pārasu pāya_u raṃkā //<BR>
raja sira dhari hiyã nayananhi lāvahiṃ / raghubara milana sarisa sukha pāvahiṃ //<BR>
dekhi bharata gati akatha atīvā / prema magana mr̥ga khaga jaḷa jīvā //<BR>
sakhahi saneha bibasa maga bhūlā / kahi supaṃtha sura baraṣahiṃ phūlā //<BR>
nirakhi siddha sādhaka anurāge / sahaja sanehu sarāhana lāge //<BR>
hota na bhūtala bhāu bharata ko / acara sacara cara acara karata ko //<BR>
<BR>
 do.  pema amia maṃdaru birahu bharatu payodhi gãbhīra /<BR>
      mathi pragaṭeu sura sādhu hita kr̥pāsiṃdhu raghubīra // 238 //<BR>
<BR>
sakhā sameta manohara joṭā / lakheu na lakhana saghana bana oṭā //<BR>
bharata dīkha prabhu āśramu pāvana / sakala sumaṃgala sadanu suhāvana //<BR>
       <BR>
karata prabesa miṭe dukha dāvā / janu jogīṃ paramārathu pāvā //<BR>
dekhe bharata lakhana prabhu āge / pū̃che bacana kahata anurāge //<BR>
sīsa jaṭā kaṭi muni paṭa bā̃dheṃ / tūna kaseṃ kara saru dhanu kā̃dheṃ //<BR>
bedī para muni sādhu samājū / sīya sahita rājata raghurājū //<BR>
balakala basana jaṭila tanu syāmā / janu muni beṣa kīnha rati kāmā //<BR>
kara kamalani dhanu sāyaku pherata / jiya kī jarani harata hãsi herata //<BR>
<BR>
 do.  lasata maṃju muni maṃḍalī madhya sīya raghucaṃdu /<BR>
      gyāna sabhā̃ janu tanu dhare bhagati saccidānaṃdu // 239 //<BR>
<BR>
sānuja sakhā sameta magana mana / bisare haraṣa soka sukha dukha gana //<BR>
pāhi nātha kahi pāhi gosāī / bhūtala pare lakuṭa kī nāī //<BR>
bacana sapema lakhana pahicāne / karata pranāmu bharata jiyã jāne //<BR>
baṃdhu saneha sarasa ehi orā / uta sāhiba sevā basa jorā //<BR>
mili na jāi nahiṃ gudarata banaī / sukabi lakhana mana kī gati bhanaī //<BR>
rahe rākhi sevā para bhārū / caḷhī caṃga janu khaiṃca khelārū //<BR>
kahata saprema nāi mahi māthā / bharata pranāma karata raghunāthā //<BR>
uṭhe rāmu suni pema adhīrā / kahũ paṭa kahũ niṣaṃga dhanu tīrā //<BR>
<BR>
 do.  barabasa lie uṭhāi ura lāe kr̥pānidhāna /<BR>
      bharata rāma kī milani lakhi bisare sabahi apāna // 240 //<BR>
<BR>
milani prīti kimi jāi bakhānī / kabikula agama karama mana bānī //<BR>
parama pema pūrana dou bhāī / mana budhi cita ahamiti bisarāī //<BR>
kahahu supema pragaṭa ko karaī / kehi chāyā kabi mati anusaraī //<BR>
kabihi aratha ākhara balu sā̃cā / anuhari tāla gatihi naṭu nācā //<BR>
agama saneha bharata raghubara ko / jahã na jāi manu bidhi hari hara ko //<BR>
so maiṃ kumati kahauṃ kehi bhā̃tī / bāja surāga ki gā̃ḍara tā̃tī //<BR>
milani biloki bharata raghubara kī / suragana sabhaya dhakadhakī dharakī //<BR>
samujhāe suraguru jaḷa jāge / baraṣi prasūna prasaṃsana lāge //<BR>
<BR>
 do.  mili sapema ripusūdanahi kevaṭu bheṃṭeu rāma /<BR>
      bhūri bhāyã bheṃṭe bharata lachimana karata pranāma // 241 //<BR>
<BR>
bheṃṭeu lakhana lalaki laghu bhāī / bahuri niṣādu līnha ura lāī //<BR>
puni munigana duhũ bhāinha baṃde / abhimata āsiṣa pāi anaṃde //<BR>
sānuja bharata umagi anurāgā / dhari sira siya pada paduma parāgā //<BR>
puni puni karata pranāma uṭhāe / sira kara kamala parasi baiṭhāe //<BR>
sīyã asīsa dīnhi mana māhīṃ / magana sanehã deha sudhi nāhīṃ //<BR>
saba bidhi sānukūla lakhi sītā / bhe nisoca ura apaḍara bītā //<BR>
kou kichu kaha_i na kou kichu pū̃chā / prema bharā mana nija gati chū̃chā //<BR>
tehi avasara kevaṭu dhīraju dhari / jori pāni binavata pranāmu kari //<BR>
<BR>
 do.  nātha sātha muninātha ke mātu sakala pura loga /<BR>
      sevaka senapa saciva saba āe bikala biyoga // 242 //<BR>
<BR>
sīlasiṃdhu suni gura āgavanū / siya samīpa rākhe ripudavanū //<BR>
cale sabega rāmu tehi kālā / dhīra dharama dhura dīnadayālā //<BR>
gurahi dekhi sānuja anurāge / daṃḍa pranāma karana prabhu lāge //<BR>
munibara dhāi lie ura lāī / prema umagi bheṃṭe dou bhāī //<BR>
prema pulaki kevaṭa kahi nāmū / kīnha dūri teṃ daṃḍa pranāmū //<BR>
rāmasakhā riṣi barabasa bheṃṭā / janu mahi luṭhata saneha sameṭā //<BR>
raghupati bhagati sumaṃgala mūlā / nabha sarāhi sura barisahiṃ phūlā //<BR>
ehi sama nipaṭa nīca kou nāhīṃ / baḷa basiṣṭha sama ko jaga māhīṃ //<BR>
<BR>
 do.  jehi lakhi lakhanahu teṃ adhika mile mudita munirāu /<BR>
      so sītāpati bhajana ko pragaṭa pratāpa prabhāu // 243 //<BR>
<BR>
ārata loga rāma sabu jānā / karunākara sujāna bhagavānā //<BR>
jo jehi bhāyã rahā abhilāṣī / tehi tehi kai tasi tasi rukha rākhī //<BR>
sānuja mili pala mahu saba kāhū / kīnha dūri dukhu dāruna dāhū //<BR>
yaha baḷi bātã rāma kai nāhīṃ / jimi ghaṭa koṭi eka rabi chāhīṃ //<BR>
mili kevaṭihi umagi anurāgā / purajana sakala sarāhahiṃ bhāgā //<BR>
dekhīṃ rāma dukhita mahatārīṃ / janu subeli avalīṃ hima mārīṃ //<BR>
prathama rāma bheṃṭī kaikeī / sarala subhāyã bhagati mati bheī //<BR>
paga pari kīnha prabodhu bahorī / kāla karama bidhi sira dhari khorī //<BR>
<BR>
 do.  bheṭīṃ raghubara mātu saba kari prabodhu paritoṣu //<BR>
      aṃba īsa ādhīna jagu kāhu na deia doṣu // 244 //<BR>
<BR>
guratiya pada baṃde duhu bhāī / sahita bipratiya je sãga āī //<BR>
gaṃga gauri sama saba sanamānīṃ // dehiṃ asīsa mudita mr̥du bānī //<BR>
gahi pada lage sumitrā aṃkā / janu bheṭīṃ saṃpati ati raṃkā //<BR>
puni janani caranani dou bhrātā / pare pema byākula saba gātā //<BR>
ati anurāga aṃba ura lāe / nayana saneha salila anhavāe //<BR>
tehi avasara kara haraṣa biṣādū / kimi kabi kahai mūka jimi svādū //<BR>
mili jananahi sānuja raghurāū / gura sana kaheu ki dhāria pāū //<BR>
purajana pāi munīsa niyogū / jala thala taki taki utareu logū //<BR>
<BR>
 do.  mahisura maṃtrī mātu gura gane loga lie sātha //<BR>
      pāvana āśrama gavanu kiya bharata lakhana raghunātha // 245 //<BR>
<BR>
sīya āi munibara paga lāgī / ucita asīsa lahī mana māgī //<BR>
gurapatinihi munitiyanha sametā / milī pemu kahi jāi na jetā //<BR>
baṃdi baṃdi paga siya sabahī ke / āsirabacana lahe priya jī ke //<BR>
sāsu sakala jaba sīyã nihārīṃ / mūde nayana sahami sukumārīṃ //<BR>
parīṃ badhika basa manahũ marālīṃ / kāha kīnha karatāra kucālīṃ //<BR>
tinha siya nirakhi nipaṭa dukhu pāvā / so sabu sahia jo daiu sahāvā //<BR>
janakasutā taba ura dhari dhīrā / nīla nalina loyana bhari nīrā //<BR>
milī sakala sāsunha siya jāī / tehi avasara karunā mahi chāī //<BR>
<BR>
 do.  lāgi lāgi paga sabani siya bheṃṭati ati anurāga //<BR>
      hr̥dayã asīsahiṃ pema basa rahiahu bharī sohāga // 246 //<BR>
<BR>
bikala sanehã sīya saba rānīṃ / baiṭhana sabahi kaheu gura gyānīṃ //<BR>
kahi jaga gati māyika munināthā / kahe kachuka paramāratha gāthā //<BR>
nr̥pa kara surapura gavanu sunāvā / suni raghunātha dusaha dukhu pāvā //<BR>
marana hetu nija nehu bicārī / bhe ati bikala dhīra dhura dhārī //<BR>
kulisa kaṭhora sunata kaṭu bānī / bilapata lakhana sīya saba rānī //<BR>
soka bikala ati sakala samājū / mānahũ rāju akājeu ājū //<BR>
munibara bahuri rāma samujhāe / sahita samāja susarita nahāe //<BR>
bratu niraṃbu tehi dina prabhu kīnhā / munihu kaheṃ jalu kāhũ na līnhā //<BR>
<BR>
 do.  bhoru bhaẽ raghunaṃdanahi jo muni āyasu dīnha //<BR>
      śraddhā bhagati sameta prabhu so sabu sādaru kīnha // 247 //<BR>
<BR>
kari pitu kriyā beda jasi baranī / bhe punīta pātaka tama taranī //<BR>
jāsu nāma pāvaka agha tūlā / sumirata sakala sumaṃgala mūlā //<BR>
suddha so bhaya_u sādhu saṃmata asa / tīratha āvāhana surasari jasa //<BR>
suddha bhaẽ dui bāsara bīte / bole gura sana rāma pirīte //<BR>
nātha loga saba nipaṭa dukhārī / kaṃda mūla phala aṃbu ahārī //<BR>
sānuja bharatu saciva saba mātā / dekhi mohi pala jimi juga jātā //<BR>
saba sameta pura dhāria pāū / āpu ihā̃ amarāvati rāū //<BR>
bahuta kaheũ saba kiya_ũ ḍhiṭhāī / ucita hoi tasa karia gosā̃ī //<BR>
<BR>
 do.  dharma setu karunāyatana kasa na kahahu asa rāma /<BR>
      loga dukhita dina dui darasa dekhi lahahũ biśrāma // 248 //<BR>
<BR>
rāma bacana suni sabhaya samājū / janu jalanidhi mahũ bikala jahājū //<BR>
suni gura girā sumaṃgala mūlā / bhaya_u manahũ māruta anukulā //<BR>
pāvana payã tihũ kāla nahāhīṃ / jo biloki aṃgha ogha nasāhīṃ //<BR>
maṃgalamūrati locana bhari bhari / nirakhahiṃ haraṣi daṃḍavata kari kari //<BR>
rāma saila bana dekhana jāhīṃ / jahã sukha sakala sakala dukha nāhīṃ //<BR>
jharanā jharihiṃ sudhāsama bārī / tribidha tāpahara tribidha bayārī //<BR>
biṭapa beli tr̥na aganita jātī / phala prasūna pallava bahu bhā̃tī //<BR>
suṃdara silā sukhada taru chāhīṃ / jāi barani bana chabi kehi pāhīṃ //<BR>
<BR>
 do.  sarani saroruha jala bihaga kūjata guṃjata bhr̥ṃga /<BR>
      baira bigata biharata bipina mr̥ga bihaṃga bahuraṃga // 249 //<BR>
<BR>
kola kirāta bhilla banabāsī / madhu suci suṃdara svādu sudhā sī //<BR>
bhari bhari parana puṭīṃ raci rurī / kaṃda mūla phala aṃkura jūrī //<BR>
sabahi dehiṃ kari binaya pranāmā / kahi kahi svāda bheda guna nāmā //<BR>
dehiṃ loga bahu mola na lehīṃ / pherata rāma dohāī dehīṃ //<BR>
kahahiṃ saneha magana mr̥du bānī / mānata sādhu pema pahicānī //<BR>
tumha sukr̥tī hama nīca niṣādā / pāvā darasanu rāma prasādā //<BR>
hamahi agama ati darasu tumhārā / jasa maru dharani devadhuni dhārā //<BR>
rāma kr̥pāla niṣāda nevājā / parijana praja_u cahia jasa rājā //<BR>
<BR>
 do.  yaha jĩyã jāni sãkocu taji karia chohu lakhi nehu /<BR>
      hamahi kr̥tāratha karana lagi phala tr̥na aṃkura lehu // 250 //<BR>
<BR>
tumha priya pāhune bana pagu dhāre / sevā jogu na bhāga hamāre //<BR>
deba kāha hama tumhahi gosā̃ī / īdhanu pāta kirāta mitāī //<BR>
yaha hamāri ati baḷi sevakāī / lehi na bāsana basana corāī //<BR>
hama jaḷa jīva jīva gana ghātī / kuṭila kucālī kumati kujātī //<BR>
pāpa karata nisi bāsara jāhīṃ / nahiṃ paṭa kaṭi nahi peṭa aghāhīṃ //<BR>
saponehũ dharama buddhi kasa kāū / yaha raghunaṃdana darasa prabhāū //<BR>
jaba teṃ prabhu pada paduma nihāre / miṭe dusaha dukha doṣa hamāre //<BR>
bacana sunata purajana anurāge / tinha ke bhāga sarāhana lāge //<BR>
<BR>
 chaṃ.  lāge sarāhana bhāga saba anurāga bacana sunāvahīṃ /<BR>
      bolani milani siya rāma carana sanehu lakhi sukhu pāvahīṃ //<BR>
      nara nāri nidarahiṃ nehu nija suni kola bhillani kī girā /<BR>
      tulasī kr̥pā raghubaṃsamani kī loha lai laukā tirā //<BR>
<BR>
 so.  biharahiṃ bana cahu ora pratidina pramudita loga saba /<BR>
      jala jyoṃ dādura mora bhae pīna pāvasa prathama // 251 //<BR>
<BR>
pura jana nāri magana ati prītī / bāsara jāhiṃ palaka sama bītī //<BR>
sīya sāsu prati beṣa banāī / sādara kara_i sarisa sevakāī //<BR>
lakhā na maramu rāma binu kāhū̃ / māyā saba siya māyā māhū̃ //<BR>
sīyã sāsu sevā basa kīnhīṃ / tinha lahi sukha sikha āsiṣa dīnhīṃ //<BR>
lakhi siya sahita sarala dou bhāī / kuṭila rāni pachitāni aghāī //<BR>
avani jamahi jācati kaikeī / mahi na bīcu bidhi mīcu na deī //<BR>
lokahũ beda bidita kabi kahahīṃ / rāma bimukha thalu naraka na lahahīṃ //<BR>
yahu saṃsa_u saba ke mana māhīṃ / rāma gavanu bidhi avadha ki nāhīṃ //<BR>
<BR>
 do.  nisi na nīda nahiṃ bhūkha dina bharatu bikala suci soca /<BR>
      nīca kīca bica magana jasa mīnahi salila sãkoca // 252 //<BR>
<BR>
kīnhī mātu misa kāla kucālī / īti bhīti jasa pākata sālī //<BR>
kehi bidhi hoi rāma abhiṣekū / mohi avakalata upāu na ekū //<BR>
avasi phirahiṃ gura āyasu mānī / muni puni kahaba rāma ruci jānī //<BR>
mātu kahehũ bahurahiṃ raghurāū / rāma janani haṭha karabi ki kāū //<BR>
mohi anucara kara ketika bātā / tehi mahã kusama_u bāma bidhātā //<BR>
jauṃ haṭha kara_ũ ta nipaṭa kukaramū / haragiri teṃ guru sevaka dharamū //<BR>
eka_u juguti na mana ṭhaharānī / socata bharatahi raini bihānī //<BR>
prāta nahāi prabhuhi sira nāī / baiṭhata paṭhae riṣayã bolāī //<BR>
<BR>
 do.  gura pada kamala pranāmu kari baiṭhe āyasu pāi /<BR>
      bipra mahājana saciva saba jure sabhāsada āi // 253 //<BR>
<BR>
bole munibaru samaya samānā / sunahu sabhāsada bharata sujānā //<BR>
dharama dhurīna bhānukula bhānū / rājā rāmu svabasa bhagavānū //<BR>
satyasaṃdha pālaka śruti setū / rāma janamu jaga maṃgala hetū //<BR>
gura pitu mātu bacana anusārī / khala dalu dalana deva hitakārī //<BR>
nīti prīti paramāratha svārathu / kou na rāma sama jāna jathārathu //<BR>
bidhi hari haru sasi rabi disipālā / māyā jīva karama kuli kālā //<BR>
ahipa mahipa jahã lagi prabhutāī / joga siddhi nigamāgama gāī //<BR>
kari bicāra jĩyã dekhahu nīkeṃ / rāma rajāi sīsa sabahī keṃ //<BR>
<BR>
 do.  rākheṃ rāma rajāi rukha hama saba kara hita hoi /<BR>
      samujhi sayāne karahu aba saba mili saṃmata soi // 254 //<BR>
<BR>
saba kahũ sukhada rāma abhiṣekū / maṃgala moda mūla maga ekū //<BR>
kehi bidhi avadha calahiṃ raghurāū / kahahu samujhi soi karia upāū //<BR>
saba sādara suni munibara bānī / naya paramāratha svāratha sānī //<BR>
utaru na āva loga bhae bhore / taba siru nāi bharata kara jore //<BR>
bhānubaṃsa bhae bhūpa ghanere / adhika eka teṃ eka baḷere //<BR>
janamu hetu saba kahã pitu mātā / karama subhāsubha dei bidhātā //<BR>
dali dukha saja_i sakala kalyānā / asa asīsa rāuri jagu jānā //<BR>
so gosāĩ bidhi gati jehiṃ cheṃkī / saka_i ko ṭāri ṭeka jo ṭekī //<BR>
<BR>
 do.  būjhia mohi upāu aba so saba mora abhāgu /<BR>
      suni sanehamaya bacana gura ura umagā anurāgu // 255 //<BR>
<BR>
tāta bāta phuri rāma kr̥pāhīṃ / rāma bimukha sidhi sapanehũ nāhīṃ //<BR>
sakuca_ũ tāta kahata eka bātā / aradha tajahiṃ budha sarabasa jātā //<BR>
tumha kānana gavanahu dou bhāī / pheriahiṃ lakhana sīya raghurāī //<BR>
suni subacana haraṣe dou bhrātā / bhe pramoda paripūrana gātā //<BR>
mana prasanna tana teju birājā / janu jiya rāu rāmu bhae rājā //<BR>
bahuta lābha loganha laghu hānī / sama dukha sukha saba rovahiṃ rānī //<BR>
kahahiṃ bharatu muni kahā so kīnhe / phalu jaga jīvanha abhimata dīnhe //<BR>
kānana kara_ũ janama bhari bāsū / ehiṃ teṃ adhika na mora supāsū //<BR>
<BR>
 do.  ãtarajāmī rāmu siya tumha sarabagya sujāna /<BR>
      jo phura kahahu ta nātha nija kījia bacanu pravāna // 256 //<BR>
<BR>
bharata bacana suni dekhi sanehū / sabhā sahita muni bhae bidehū //<BR>
bharata mahā mahimā jalarāsī / muni mati ṭhāḷhi tīra abalā sī //<BR>
gā caha pāra jatanu hiyã herā / pāvati nāva na bohitu berā //<BR>
auru karihi ko bharata baḷāī / sarasī sīpi ki siṃdhu samāī //<BR>
bharatu munihi mana bhītara bhāe / sahita samāja rāma pahĩ āe //<BR>
prabhu pranāmu kari dīnha suāsanu / baiṭhe saba suni muni anusāsanu //<BR>
bole munibaru bacana bicārī / desa kāla avasara anuhārī //<BR>
sunahu rāma sarabagya sujānā / dharama nīti guna gyāna nidhānā //<BR>
<BR>
 do.  saba ke ura aṃtara basahu jānahu bhāu kubhāu /<BR>
      purajana jananī bharata hita hoi so kahia upāu // 257 //<BR>
<BR>
ārata kahahiṃ bicāri na kāū / sūjha jūārihi āpana dāū //<BR>
suni muni bacana kahata raghurāū / nātha tumhārehi hātha upāū //<BR>
saba kara hita rukha rāuri rākhẽ / āyasu kiẽ mudita phura bhāṣeṃ //<BR>
prathama jo āyasu mo kahũ hoī / māthẽ māni karau sikha soī //<BR>
puni jehi kahã jasa kahaba gosāī̃ / so saba bhā̃ti ghaṭihi sevakāī̃ //<BR>
kaha muni rāma satya tumha bhāṣā / bharata sanehã bicāru na rākhā //<BR>
tehi teṃ kaha_ũ bahori bahorī / bharata bhagati basa bha_i mati morī //<BR>
morẽ jāna bharata ruci rākhi / jo kījia so subha siva sākhī //<BR>
<BR>
 do.  bharata binaya sādara sunia karia bicāru bahori /<BR>
      karaba sādhumata lokamata nr̥panaya nigama nicori // 258 //<BR>
<BR>
guru anurāga bharata para dekhī / rāma hdayã ānaṃdu biseṣī //<BR>
bharatahi dharama dhuraṃdhara jānī / nija sevaka tana mānasa bānī //<BR>
bole gura āyasa anukūlā / bacana maṃju mr̥du maṃgalamūlā //<BR>
nātha sapatha pitu carana dohāī / bhaya_u na bhuana bharata sama bhāī //<BR>
je gura pada aṃbuja anurāgī / te lokahũ bedahũ baḷabhāgī //<BR>
rāura jā para asa anurāgū / ko kahi saka_i bharata kara bhāgū //<BR>
lakhi laghu baṃdhu buddhi sakucāī / karata badana para bharata baḷāī //<BR>
bharatu kahahīṃ soi kiẽ bhalāī / asa kahi rāma rahe aragāī //<BR>
<BR>
 do.  taba muni bole bharata sana saba sãkocu taji tāta /<BR>
      kr̥pāsiṃdhu priya baṃdhu sana kahahu hr̥daya kai bāta // 259 //<BR>
<BR>
suni muni bacana rāma rukha pāī / guru sāhiba anukūla aghāī //<BR>
lakhi apane sira sabu charu bhārū / kahi na sakahiṃ kachu karahiṃ bicārū //<BR>
pulaki sarīra sabhā̃ bhae ṭhāḍheṃ / nīraja nayana neha jala bāḷheṃ //<BR>
kahaba mora muninātha nibāhā / ehi teṃ adhika kahauṃ maiṃ kāhā /<BR>
maiṃ jāna_ũ nija nātha subhāū / aparādhihu para koha na kāū //<BR>
mo para kr̥pā saneha biseṣī / khelata khunisa na kabahū̃ dekhī //<BR>
sisupana tema parihareũ na saṃgū / kabahũ na kīnha mora mana bhaṃgū //<BR>
maiṃ prabhu kr̥pā rīti jiyã johī / hārehũ khela jitāvahiṃ mohī //<BR>
<BR>
 do.  mahū̃ saneha sakoca basa sanamukha kahī na baina /<BR>
      darasana tr̥pita na āju lagi pema piāse naina // 260 //<BR>
<BR>
bidhi na sakeu sahi mora dulārā / nīca bīcu jananī misa pārā /<BR>
yaha_u kahata mohi āju na sobhā / apanīṃ samujhi sādhu suci ko bhā //<BR>
mātu maṃdi maiṃ sādhu sucālī / ura asa ānata koṭi kucālī //<BR>
phara_i ki kodava bāli susālī / mukutā prasava ki saṃbuka kālī //<BR>
sapanehũ dosaka lesu na kāhū / mora abhāga udadhi avagāhū //<BR>
binu samujheṃ nija agha paripākū / jāriũ jāyã janani kahi kākū //<BR>
hr̥dayã heri hāreũ saba orā / ekahi bhā̃ti bhalehiṃ bhala morā //<BR>
gura gosāĩ sāhiba siya rāmū / lāgata mohi nīka parināmū //<BR>
<BR>
 do.  sādhu sabhā gura prabhu nikaṭa kaha_ũ suthala sati bhāu /<BR>
      prema prapaṃcu ki jhūṭha phura jānahiṃ muni raghurāu // 261 //<BR>
<BR>
bhūpati marana pema panu rākhī / jananī kumati jagatu sabu sākhī //<BR>
dekhi na jāhi bikala mahatārī / jarahiṃ dusaha jara pura nara nārī //<BR>
mahīṃ sakala anaratha kara mūlā / so suni samujhi sahiũ saba sūlā //<BR>
suni bana gavanu kīnha raghunāthā / kari muni beṣa lakhana siya sāthā //<BR>
binu pānahinha payādehi pāẽ / saṃkaru sākhi raheũ ehi ghāẽ //<BR>
bahuri nihāra niṣāda sanehū / kulisa kaṭhina ura bhaya_u na behū //<BR>
aba sabu ā̃khinha dekheũ āī / jiata jīva jaḷa saba_i sahāī //<BR>
jinhahi nirakhi maga sā̃pini bīchī / tajahiṃ biṣama biṣu tāmasa tīchī //<BR>
<BR>
 do.  tei raghunaṃdanu lakhanu siya anahita lāge jāhi /<BR>
      tāsu tanaya taji dusaha dukha daiu sahāva_i kāhi // 262 //<BR>
<BR>
suni ati bikala bharata bara bānī / ārati prīti binaya naya sānī //<BR>
soka magana saba sabhā̃ khabhārū / manahũ kamala bana pareu tusārū //<BR>
kahi aneka bidhi kathā purānī / bharata prabodhu kīnha muni gyānī //<BR>
bole ucita bacana raghunaṃdū / dinakara kula kairava bana caṃdū //<BR>
tāta jā̃ya jiyã karahu galānī / īsa adhīna jīva gati jānī //<BR>
tīni kāla tibhuana mata moreṃ / punyasiloka tāta tara tore //<BR>
ura ānata tumha para kuṭilāī / jāi loku paraloku nasāī //<BR>
dosu dehiṃ jananihi jaḷa teī / jinha gura sādhu sabhā nahiṃ seī //<BR>
<BR>
 do.  miṭihahiṃ pāpa prapaṃca saba akhila amaṃgala bhāra /<BR>
      loka sujasu paraloka sukhu sumirata nāmu tumhāra // 263 //<BR>
<BR>
kaha_ũ subhāu satya siva sākhī / bharata bhūmi raha rāuri rākhī //<BR>
tāta kutaraka karahu jani jāẽ / baira pema nahi dura_i durāẽ //<BR>
muni gana nikaṭa bihaga mr̥ga jāhīṃ / bādhaka badhika biloki parāhīṃ //<BR>
hita anahita pasu pacchiu jānā / mānuṣa tanu guna gyāna nidhānā //<BR>
tāta tumhahi maiṃ jāna_ũ nīkeṃ / karauṃ kāha asamaṃjasa jīkeṃ //<BR>
rākheu rāyã satya mohi tyāgī / tanu parihareu pema pana lāgī //<BR>
tāsu bacana meṭata mana socū / tehi teṃ adhika tumhāra sãkocū //<BR>
tā para gura mohi āyasu dīnhā / avasi jo kahahu caha_ũ soi kīnhā //<BR>
<BR>
 do.  manu prasanna kari sakuca taji kahahu karauṃ soi āju /<BR>
      satyasaṃdha raghubara bacana suni bhā sukhī samāju // 264 //<BR>
<BR>
sura gana sahita sabhaya surarājū / socahiṃ cāhata hona akājū //<BR>
banata upāu karata kachu nāhīṃ / rāma sarana saba ge mana māhīṃ //<BR>
bahuri bicāri paraspara kahahīṃ / raghupati bhagata bhagati basa ahahīṃ /<BR>
sudhi kari aṃbarīṣa durabāsā / bhe sura surapati nipaṭa nirāsā //<BR>
sahe suranha bahu kāla biṣādā / narahari kie pragaṭa prahalādā //<BR>
lagi lagi kāna kahahiṃ dhuni māthā / aba sura kāja bharata ke hāthā //<BR>
āna upāu na dekhia devā / mānata rāmu susevaka sevā //<BR>
hiyã sapema sumirahu saba bharatahi / nija guna sīla rāma basa karatahi //<BR>
<BR>
 do.  suni sura mata suragura kaheu bhala tumhāra baḷa bhāgu /<BR>
      sakala sumaṃgala mūla jaga bharata carana anurāgu // 265 //<BR>
<BR>
sītāpati sevaka sevakāī / kāmadhenu saya sarisa suhāī //<BR>
bharata bhagati tumhareṃ mana āī / tajahu socu bidhi bāta banāī //<BR>
dekhu devapati bharata prabhāū / sahaja subhāyã bibasa raghurāū //<BR>
mana thira karahu deva ḍaru nāhīṃ / bharatahi jāni rāma parichāhīṃ //<BR>
suno suragura sura saṃmata socū / aṃtarajāmī prabhuhi sakocū //<BR>
nija sira bhāru bharata jiyã jānā / karata koṭi bidhi ura anumānā //<BR>
kari bicāru mana dīnhī ṭhīkā / rāma rajāyasa āpana nīkā //<BR>
nija pana taji rākheu panu morā / chohu sanehu kīnha nahiṃ thorā //<BR>
<BR>
 do.  kīnha anugraha amita ati saba bidhi sītānātha /<BR>
      kari pranāmu bole bharatu jori jalaja juga hātha // 266 //<BR>
<BR>
kahauṃ kahāvauṃ kā aba svāmī / kr̥pā aṃbunidhi aṃtarajāmī //<BR>
gura prasanna sāhiba anukūlā / miṭī malina mana kalapita sūlā //<BR>
apaḍara ḍareũ na soca samūleṃ / rabihi na dosu deva disi bhūleṃ //<BR>
mora abhāgu mātu kuṭilāī / bidhi gati biṣama kāla kaṭhināī //<BR>
pāu ropi saba mili mohi ghālā / pranatapāla pana āpana pālā //<BR>
yaha na_i rīti na rāuri hoī / lokahũ beda bidita nahiṃ goī //<BR>
jagu anabhala bhala eku gosāīṃ / kahia hoi bhala kāsu bhalāīṃ //<BR>
deu devataru sarisa subhāū / sanamukha bimukha na kāhuhi kāū //<BR>
<BR>
 do.  jāi nikaṭa pahicāni taru chāhã samani saba soca /<BR>
      māgata abhimata pāva jaga rāu raṃku bhala poca // 267 //<BR>
<BR>
lakhi saba bidhi gura svāmi sanehū / miṭeu chobhu nahiṃ mana saṃdehū //<BR>
aba karunākara kījia soī / jana hita prabhu cita chobhu na hoī //<BR>
jo sevaku sāhibahi sãkocī / nija hita caha_i tāsu mati pocī //<BR>
sevaka hita sāhiba sevakāī / karai sakala sukha lobha bihāī //<BR>
svārathu nātha phireṃ sabahī kā / kiẽ rajāi koṭi bidhi nīkā //<BR>
yaha svāratha paramāratha sāru / sakala sukr̥ta phala sugati siṃgāru //<BR>
deva eka binatī suni morī / ucita hoi tasa karaba bahorī //<BR>
tilaka samāju sāji sabu ānā / karia suphala prabhu jauṃ manu mānā //<BR>
<BR>
 do.  sānuja paṭha_ia mohi bana kījia sabahi sanātha /<BR>
      nataru pheriahiṃ baṃdhu dou nātha calauṃ maiṃ sātha // 268 //<BR>
<BR>
nataru jāhiṃ bana tīniu bhāī / bahuria sīya sahita raghurāī //<BR>
jehi bidhi prabhu prasanna mana hoī / karunā sāgara kījia soī //<BR>
devã dīnha sabu mohi abhāru / moreṃ nīti na dharama bicāru //<BR>
kaha_ũ bacana saba svāratha hetū / rahata na ārata keṃ cita cetū //<BR>
utaru dei suni svāmi rajāī / so sevaku lakhi lāja lajāī //<BR>
asa maiṃ avaguna udadhi agādhū / svāmi sanehã sarāhata sādhū //<BR>
aba kr̥pāla mohi so mata bhāvā / sakuca svāmi mana jāĩ na pāvā //<BR>
prabhu pada sapatha kaha_ũ sati bhāū / jaga maṃgala hita eka upāū //<BR>
<BR>
 do.  prabhu prasanna mana sakuca taji jo jehi āyasu deba /<BR>
      so sira dhari dhari karihi sabu miṭihi anaṭa avareba // 269 //<BR>
<BR>
bharata bacana suci suni sura haraṣe / sādhu sarāhi sumana sura baraṣe //<BR>
asamaṃjasa basa avadha nevāsī / pramudita mana tāpasa banabāsī //<BR>
cupahiṃ rahe raghunātha sãkocī / prabhu gati dekhi sabhā saba socī //<BR>
janaka dūta tehi avasara āe / muni basiṣṭhã suni begi bolāe //<BR>
kari pranāma tinha rāmu nihāre / beṣu dekhi bhae nipaṭa dukhāre //<BR>
dūtanha munibara būjhī bātā / kahahu bideha bhūpa kusalātā //<BR>
suni sakucāi nāi mahi māthā / bole cara bara joreṃ hāthā //<BR>
būjhaba rāura sādara sāīṃ / kusala hetu so bhaya_u gosāīṃ //<BR>
<BR>
 do.  nāhi ta kosala nātha keṃ sātha kusala ga_i nātha /<BR>
      mithilā avadha biseṣa teṃ jagu saba bhaya_u anātha // 270 //<BR>
<BR>
kosalapati gati suni janakaurā / bhe saba loka soka basa baurā //<BR>
jehiṃ dekhe tehi samaya bidehū / nāmu satya asa lāga na kehū //<BR>
rāni kucāli sunata narapālahi / sūjha na kachu jasa mani binu byālahi //<BR>
bharata rāja raghubara banabāsū / bhā mithilesahi hr̥dayã harā̃sū //<BR>
nr̥pa būjhe budha saciva samājū / kahahu bicāri ucita kā ājū //<BR>
samujhi avadha asamaṃjasa doū / calia ki rahia na kaha kachu koū //<BR>
nr̥pahi dhīra dhari hr̥dayã bicārī / paṭhae avadha catura cara cārī //<BR>
būjhi bharata sati bhāu kubhāū / āehu begi na hoi lakhāū //<BR>
<BR>
 do.  gae avadha cara bharata gati būjhi dekhi karatūti /<BR>
      cale citrakūṭahi bharatu cāra cale terahūti // 271 //<BR>
<BR>
dūtanha āi bharata ka_i karanī / janaka samāja jathāmati baranī //<BR>
suni gura parijana saciva mahīpati / bhe saba soca sanehã bikala ati //<BR>
dhari dhīraju kari bharata baḷāī / lie subhaṭa sāhanī bolāī //<BR>
ghara pura desa rākhi rakhavāre / haya gaya ratha bahu jāna sãvāre //<BR>
dugharī sādhi cale tatakālā / kie biśrāmu na maga mahīpālā //<BR>
bhorahiṃ āju nahāi prayāgā / cale jamuna utarana sabu lāgā //<BR>
khabari lena hama paṭhae nāthā / tinha kahi asa mahi nāya_u māthā //<BR>
sātha kirāta cha sātaka dīnhe / munibara turata bidā cara kīnhe //<BR>
<BR>
 do.  sunata janaka āgavanu sabu haraṣeu avadha samāju /<BR>
      raghunaṃdanahi sakocu baḷa soca bibasa surarāju // 272 //<BR>
<BR>
gara_i galāni kuṭila kaikeī / kāhi kahai kehi dūṣanu deī //<BR>
asa mana āni mudita nara nārī / bhaya_u bahori rahaba dina cārī //<BR>
ehi prakāra gata bāsara soū / prāta nahāna lāga sabu koū //<BR>
kari majjanu pūjahiṃ nara nārī / ganapa gauri tipurāri tamārī //<BR>
ramā ramana pada baṃdi bahorī / binavahiṃ aṃjuli aṃcala jorī //<BR>
rājā rāmu jānakī rānī / ānãda avadhi avadha rajadhānī //<BR>
subasa basa_u phiri sahita samājā / bharatahi rāmu karahũ jubarājā //<BR>
ehi sukha sudhā̃ sīṃcī saba kāhū / deva dehu jaga jīvana lāhū //<BR>
<BR>
 do.  gura samāja bhāinha sahita rāma rāju pura hou /<BR>
      achata rāma rājā avadha maria māga sabu kou // 273 //<BR>
<BR>
suni sanehamaya purajana bānī / niṃdahiṃ joga birati muni gyānī //<BR>
ehi bidhi nityakarama kari purajana / rāmahi karahiṃ pranāma pulaki tana //<BR>
ū̃ca nīca madhyama nara nārī / lahahiṃ darasu nija nija anuhārī //<BR>
sāvadhāna sabahī sanamānahiṃ / sakala sarāhata kr̥pānidhānahiṃ //<BR>
larikāihi te raghubara bānī / pālata nīti prīti pahicānī //<BR>
sīla sakoca siṃdhu raghurāū / sumukha sulocana sarala subhāū //<BR>
kahata rāma guna gana anurāge / saba nija bhāga sarāhana lāge //<BR>
hama sama punya puṃja jaga thore / jinhahi rāmu jānata kari more //<BR>
<BR>
 do.  prema magana tehi samaya saba suni āvata mithilesu /<BR>
      sahita sabhā saṃbhrama uṭheu rabikula kamala dinesu // 274 //<BR>
<BR>
bhāi saciva gura purajana sāthā / āgeṃ gavanu kīnha raghunāthā //<BR>
giribaru dīkha janakapati jabahīṃ / kari pranāma ratha tyāgeu tabahīṃ //<BR>
rāma darasa lālasā uchāhū / patha śrama lesu kalesu na kāhū //<BR>
mana tahã jahã raghubara baidehī / binu mana tana dukha sukha sudhi kehī //<BR>
āvata janaku cale ehi bhā̃tī / sahita samāja prema mati mātī //<BR>
āe nikaṭa dekhi anurāge / sādara milana parasapara lāge //<BR>
lage janaka munijana pada baṃdana / riṣinha pranāmu kīnha raghunaṃdana //<BR>
bhāinha sahita rāmu mili rājahi / cale lavāi sameta samājahi //<BR>
<BR>
 do.  āśrama sāgara sāṃta rasa pūrana pāvana pāthu /<BR>
      sena manahũ karunā sarita liẽ jāhiṃ raghunāthu // 275 //<BR>
<BR>
borati gyāna birāga karāre / bacana sasoka milata nada nāre //<BR>
soca usāsa samīra taṃragā / dhīraja taṭa tarubara kara bhaṃgā //<BR>
biṣama biṣāda torāvati dhārā / bhaya bhrama bhavãra abarta apārā //<BR>
kevaṭa budha bidyā baḷi nāvā / sakahiṃ na khei aika nahiṃ āvā //<BR>
banacara kola kirāta bicāre / thake biloki pathika hiyã hāre //<BR>
āśrama udadhi milī jaba jāī / manahũ uṭheu aṃbudhi akulāī //<BR>
soka bikala dou rāja samājā / rahā na gyānu na dhīraju lājā //<BR>
bhūpa rūpa guna sīla sarāhī / rovahiṃ soka siṃdhu avagāhī //<BR>
<BR>
 chaṃ.  avagāhi soka samudra socahiṃ nāri nara byākula mahā /<BR>
      dai doṣa sakala saroṣa bolahiṃ bāma bidhi kīnho kahā //<BR>
      sura siddha tāpasa jogijana muni dekhi dasā bideha kī /<BR>
      tulasī na samarathu kou jo tari sakai sarita saneha kī //<BR>
<BR>
 so.  kie amita upadesa jahã tahã loganha munibaranha /<BR>
      dhīraju dharia naresa kaheu basiṣṭha bideha sana // 276 //<BR>
<BR>
jāsu gyānu rabi bhava nisi nāsā / bacana kirana muni kamala bikāsā //<BR>
tehi ki moha mamatā niarāī / yaha siya rāma saneha baḷāī //<BR>
biṣaī sādhaka siddha sayāne / tribidha jīva jaga beda bakhāne //<BR>
rāma saneha sarasa mana jāsū / sādhu sabhā̃ baḷa ādara tāsū //<BR>
soha na rāma pema binu gyānū / karanadhāra binu jimi jalajānū //<BR>
muni bahubidhi bidehu samujhāe / rāmaghāṭa saba loga nahāe //<BR>
sakala soka saṃkula nara nārī / so bāsaru bīteu binu bārī //<BR>
pasu khaga mr̥ganha na kīnha ahārū / priya parijana kara kauna bicārū //<BR>
<BR>
 do.  dou samāja nimirāju raghurāju nahāne prāta /<BR>
      baiṭhe saba baṭa biṭapa tara mana malīna kr̥sa gāta // 277 //<BR>
<BR>
je mahisura dasaratha pura bāsī / je mithilāpati nagara nivāsī //<BR>
haṃsa baṃsa gura janaka purodhā / jinha jaga magu paramārathu sodhā //<BR>
lage kahana upadesa anekā / sahita dharama naya birati bibekā //<BR>
kausika kahi kahi kathā purānīṃ / samujhāī saba sabhā subānīṃ //<BR>
taba raghunātha kosikahi kaheū / nātha kāli jala binu sabu raheū //<BR>
muni kaha ucita kahata raghurāī / gaya_u bīti dina pahara aḷhāī //<BR>
riṣi rukha lakhi kaha terahutirājū / ihā̃ ucita nahiṃ asana anājū //<BR>
kahā bhūpa bhala sabahi sohānā / pāi rajāyasu cale nahānā //<BR>
<BR>
 do.  tehi avasara phala phūla dala mūla aneka prakāra /<BR>
      la_i āe banacara bipula bhari bhari kā̃vari bhāra // 278 //<BR>
<BR>
kāmada me giri rāma prasādā / avalokata apaharata biṣādā //<BR>
sara saritā bana bhūmi bibhāgā / janu umagata ānãda anurāgā //<BR>
beli biṭapa saba saphala saphūlā / bolata khaga mr̥ga ali anukūlā //<BR>
tehi avasara bana adhika uchāhū / tribidha samīra sukhada saba kāhū //<BR>
jāi na barani manoharatāī / janu mahi karati janaka pahunāī //<BR>
taba saba loga nahāi nahāī / rāma janaka muni āyasu pāī //<BR>
dekhi dekhi tarubara anurāge / jahã tahã purajana utarana lāge //<BR>
dala phala mūla kaṃda bidhi nānā / pāvana suṃdara sudhā samānā //<BR>
<BR>
 do.  sādara saba kahã rāmagura paṭhae bhari bhari bhāra /<BR>
      pūji pitara sura atithi gura lage karana pharahāra // 279 //<BR>
<BR>
ehi bidhi bāsara bīte cārī / rāmu nirakhi nara nāri sukhārī //<BR>
duhu samāja asi ruci mana māhīṃ / binu siya rāma phiraba bhala nāhīṃ //<BR>
sītā rāma saṃga banabāsū / koṭi amarapura sarisa supāsū //<BR>
parihari lakhana rāmu baidehī / jehi gharu bhāva bāma bidhi tehī //<BR>
dāhina da_iu hoi jaba sabahī / rāma samīpa basia bana tabahī //<BR>
maṃdākini majjanu tihu kālā / rāma darasu muda maṃgala mālā //<BR>
aṭanu rāma giri bana tāpasa thala / asanu amia sama kaṃda mūla phala //<BR>
sukha sameta saṃbata dui sātā / pala sama hohiṃ na janiahiṃ jātā //<BR>
<BR>
 do.  ehi sukha joga na loga saba kahahiṃ kahā̃ asa bhāgu //<BR>
      sahaja subhāyã samāja duhu rāma carana anurāgu // 280 //<BR>
<BR>
ehi bidhi sakala manoratha karahīṃ / bacana saprema sunata mana harahīṃ //<BR>
sīya mātu tehi samaya paṭhāīṃ / dāsīṃ dekhi suavasaru āīṃ //<BR>
sāvakāsa suni saba siya sāsū / āya_u janakarāja ranivāsū //<BR>
kausalyā̃ sādara sanamānī / āsana die samaya sama ānī //<BR>
sīlu saneha sakala duhu orā / dravahiṃ dekhi suni kulisa kaṭhorā //<BR>
pulaka sithila tana bāri bilocana / mahi nakha likhana lagīṃ saba socana //<BR>
saba siya rāma prīti ki si mūratī / janu karunā bahu beṣa bisūrati //<BR>
sīya mātu kaha bidhi budhi bā̃kī / jo paya phenu phora pabi ṭā̃kī //<BR>
<BR>
 do.  sunia sudhā dekhiahiṃ garala saba karatūti karāla /<BR>
      jahã tahã kāka ulūka baka mānasa sakr̥ta marāla // 281 //<BR>
<BR>
suni sasoca kaha debi sumitrā / bidhi gati baḷi biparīta bicitrā //<BR>
jo sr̥ji pāla_i hara_i bahorī / bāla keli sama bidhi mati bhorī //<BR>
kausalyā kaha dosu na kāhū / karama bibasa dukha sukha chati lāhū //<BR>
kaṭhina karama gati jāna bidhātā / jo subha asubha sakala phala dātā //<BR>
īsa rajāi sīsa sabahī keṃ / utapati thiti laya biṣahu amī keṃ //<BR>
debi moha basa socia bādī / bidhi prapaṃcu asa acala anādī //<BR>
bhūpati jiaba maraba ura ānī / socia sakhi lakhi nija hita hānī //<BR>
sīya mātu kaha satya subānī / sukr̥tī avadhi avadhapati rānī //<BR>
<BR>
 do.  lakhanu rāma siya jāhũ bana bhala parināma na pocu /<BR>
      gahabari hiyã kaha kausilā mohi bharata kara socu // 282 //<BR>
<BR>
īsa prasāda asīsa tumhārī / suta sutabadhū devasari bārī //<BR>
rāma sapatha maiṃ kīnha na kāū / so kari kaha_ũ sakhī sati bhāū //<BR>
bharata sīla guna binaya baḷāī / bhāyapa bhagati bharosa bhalāī //<BR>
kahata sāradahu kara mati hīce / sāgara sīpa ki jāhiṃ ulīce //<BR>
jāna_ũ sadā bharata kuladīpā / bāra bāra mohi kaheu mahīpā //<BR>
kaseṃ kanaku mani pārikhi pāẽ / puruṣa parikhiahiṃ samayã subhāẽ /<BR>
anucita āju kahaba asa morā / soka sanehã sayānapa thorā //<BR>
suni surasari sama pāvani bānī / bhaīṃ saneha bikala saba rānī //<BR>
 do.  kausalyā kaha dhīra dhari sunahu debi mithilesi /<BR>
      ko bibekanidhi ballabhahi tumhahi saka_i upadesi // 283 //<BR>
<BR>
rāni rāya sana avasaru pāī / apanī bhā̃ti kahaba samujhāī //<BR>
rakhiahiṃ lakhanu bharatu gabanahiṃ bana / jauṃ yaha mata mānai mahīpa mana //<BR>
tau bhala jatanu karaba subicārī / moreṃ saucu bharata kara bhārī //<BR>
gūḷha saneha bharata mana māhī / raheṃ nīka mohi lāgata nāhīṃ //<BR>
lakhi subhāu suni sarala subānī / saba bha_i magana karuna rasa rānī //<BR>
nabha prasūna jhari dhanya dhanya dhuni / sithila sanehã siddha jogī muni //<BR>
sabu ranivāsu bithaki lakhi raheū / taba dhari dhīra sumitrā̃ kaheū //<BR>
debi daṃḍa juga jāmini bītī / rāma mātu sunī uṭhī saprītī //<BR>
<BR>
 do.  begi pāu dhāria thalahi kaha sanehã satibhāya /<BR>
      hamareṃ tau aba īsa gati ke mithilesa sahāya // 284 //<BR>
<BR>
lakhi saneha suni bacana binītā / janakapriyā gaha pāya punītā //<BR>
debi ucita asi binaya tumhārī / dasaratha gharini rāma mahatārī //<BR>
prabhu apane nīcahu ādarahīṃ / agini dhūma giri sira tinu dharahīṃ //<BR>
sevaku rāu karama mana bānī / sadā sahāya mahesu bhavānī //<BR>
ra_ure aṃga jogu jaga ko hai / dīpa sahāya ki dinakara sohai //<BR>
rāmu jāi banu kari sura kājū / acala avadhapura karihahiṃ rājū //<BR>
amara nāga nara rāma bāhubala / sukha basihahiṃ apaneṃ apane thala //<BR>
yaha saba jāgabalika kahi rākhā / debi na hoi mudhā muni bhāṣā //<BR>
<BR>
 do.  asa kahi paga pari pema ati siya hita binaya sunāi //<BR>
      siya sameta siyamātu taba calī suāyasu pāi // 285 //<BR>
<BR>
priya parijanahi milī baidehī / jo jehi jogu bhā̃ti tehi tehī //<BR>
tāpasa beṣa jānakī dekhī / bhā sabu bikala biṣāda biseṣī //<BR>
janaka rāma gura āyasu pāī / cale thalahi siya dekhī āī //<BR>
līnhi lāi ura janaka jānakī / pāhuna pāvana pema prāna kī //<BR>
ura umageu aṃbudhi anurāgū / bhaya_u bhūpa manu manahũ payāgū //<BR>
siya saneha baṭu bāḷhata johā / tā para rāma pema sisu sohā //<BR>
cirajīvī muni gyāna bikala janu / būḷata laheu bāla avalaṃbanu //<BR>
moha magana mati nahiṃ bideha kī / mahimā siya raghubara saneha kī //<BR>
<BR>
 do.  siya pitu mātu saneha basa bikala na sakī sãbhāri /<BR>
      dharanisutā̃ dhīraju dhareu sama_u sudharamu bicāri // 286 //<BR>
<BR>
tāpasa beṣa janaka siya dekhī / bhaya_u pemu paritoṣu biseṣī //<BR>
putri pavitra kie kula doū / sujasa dhavala jagu kaha sabu koū //<BR>
jiti surasari kīrati sari torī / gavanu kīnha bidhi aṃḍa karorī //<BR>
gaṃga avani thala tīni baḷere / ehiṃ kie sādhu samāja ghanere //<BR>
pitu kaha satya sanehã subānī / sīya sakuca mahũ manahũ samānī //<BR>
puni pitu mātu līnha ura lāī / sikha āsiṣa hita dīnhi suhāī //<BR>
kahati na sīya sakuci mana māhīṃ / ihā̃ basaba rajanīṃ bhala nāhīṃ //<BR>
lakhi rukha rāni janāya_u rāū / hr̥dayã sarāhata sīlu subhāū //<BR>
<BR>
 do.  bāra bāra mili bheṃṭa siya bidā kīnha sanamāni /<BR>
      kahī samaya sira bharata gati rāni subāni sayāni // 287 //<BR>
<BR>
suni bhūpāla bharata byavahārū / sona sugaṃdha sudhā sasi sārū //<BR>
mūde sajala nayana pulake tana / sujasu sarāhana lage mudita mana //<BR>
sāvadhāna sunu sumukhi sulocani / bharata kathā bhava baṃdha bimocani //<BR>
dharama rājanaya brahmabicārū / ihā̃ jathāmati mora pracārū //<BR>
so mati mori bharata mahimāhī / kahai kāha chali chuati na chā̃hī //<BR>
bidhi ganapati ahipati siva sārada / kabi kobida budha buddhi bisārada //<BR>
bharata carita kīrati karatūtī / dharama sīla guna bimala bibhūtī //<BR>
samujhata sunata sukhada saba kāhū / suci surasari ruci nidara sudhāhū //<BR>
<BR>
 do.  niravadhi guna nirupama puruṣu bharatu bharata sama jāni /<BR>
      kahia sumeru ki sera sama kabikula mati sakucāni // 288 //<BR>
<BR>
agama sabahi baranata barabaranī / jimi jalahīna mīna gamu dharanī //<BR>
bharata amita mahimā sunu rānī / jānahiṃ rāmu na sakahiṃ bakhānī //<BR>
barani saprema bharata anubhāū / tiya jiya kī ruci lakhi kaha rāū //<BR>
bahurahiṃ lakhanu bharatu bana jāhīṃ / saba kara bhala saba ke mana māhīṃ //<BR>
debi paraṃtu bharata raghubara kī / prīti pratīti jāi nahiṃ tarakī //<BR>
bharatu avadhi saneha mamatā kī / jadyapi rāmu sīma samatā kī //<BR>
paramāratha svāratha sukha sāre / bharata na sapanehũ manahũ nihāre //<BR>
sādhana siddha rāma paga nehū // mohi lakhi parata bharata mata ehū //<BR>
<BR>
 do.  bhorehũ bharata na pelihahiṃ manasahũ rāma rajāi /<BR>
      karia na socu saneha basa kaheu bhūpa bilakhāi // 289 //<BR>
<BR>
rāma bharata guna ganata saprītī / nisi daṃpatihi palaka sama bītī //<BR>
rāja samāja prāta juga jāge / nhāi nhāi sura pūjana lāge //<BR>
ge nahāi gura pahīṃ raghurāī / baṃdi carana bole rukha pāī //<BR>
nātha bharatu purajana mahatārī / soka bikala banabāsa dukhārī //<BR>
sahita samāja rāu mithilesū / bahuta divasa bhae sahata kalesū //<BR>
ucita hoi soi kījia nāthā / hita sabahī kara raureṃ hāthā //<BR>
asa kahi ati sakuce raghurāū / muni pulake lakhi sīlu subhāū //<BR>
tumha binu rāma sakala sukha sājā / naraka sarisa duhu rāja samājā //<BR>
<BR>
 do.  prāna prāna ke jīva ke jiva sukha ke sukha rāma /<BR>
      tumha taji tāta sohāta gr̥ha jinhahi tinhahiṃ bidhi bāma // 290 //<BR>
<BR>
so sukhu karamu dharamu jari jāū / jahã na rāma pada paṃkaja bhāū //<BR>
jogu kujogu gyānu agyānū / jahã nahiṃ rāma pema paradhānū //<BR>
tumha binu dukhī sukhī tumha tehīṃ / tumha jānahu jiya jo jehi kehīṃ //<BR>
rāura āyasu sira sabahī keṃ / bidita kr̥pālahi gati saba nīkeṃ //<BR>
āpu āśramahi dhāria pāū / bhaya_u saneha sithila munirāū //<BR>
kari pranāma taba rāmu sidhāe / riṣi dhari dhīra janaka pahiṃ āe //<BR>
rāma bacana guru nr̥pahi sunāe / sīla saneha subhāyã suhāe //<BR>
mahārāja aba kījia soī / saba kara dharama sahita hita hoī /<BR>
<BR>
 do.  gyāna nidhāna sujāna suci dharama dhīra narapāla /<BR>
      tumha binu asamaṃjasa samana ko samaratha ehi kāla // 291 //<BR>
<BR>
suni muni bacana janaka anurāge / lakhi gati gyānu birāgu birāge //<BR>
sithila sanehã gunata mana māhīṃ / āe ihā̃ kīnha bhala nāhī //<BR>
rāmahi rāyã kaheu bana jānā / kīnha āpu priya prema pravānā //<BR>
hama aba bana teṃ banahi paṭhāī / pramudita phiraba bibeka baḷāī //<BR>
tāpasa muni mahisura suni dekhī / bhae prema basa bikala biseṣī //<BR>
sama_u samujhi dhari dhīraju rājā / cale bharata pahiṃ sahita samājā //<BR>
bharata āi āgeṃ bha_i līnhe / avasara sarisa suāsana dīnhe //<BR>
tāta bharata kaha terahuti rāū / tumhahi bidita raghubīra subhāū //<BR>
<BR>
 do.  rāma satyabrata dharama rata saba kara sīlu sanehu //<BR>
      saṃkaṭa sahata sakoca basa kahia jo āyasu dehu // 292 //<BR>
<BR>
suni tana pulaki nayana bhari bārī / bole bharatu dhīra dhari bhārī //<BR>
prabhu priya pūjya pitā sama āpū / kulaguru sama hita māya na bāpū //<BR>
kausikādi muni saciva samājū / gyāna aṃbunidhi āpunu ājū //<BR>
sisu sevaka āyasu anugāmī / jāni mohi sikha deia svāmī //<BR>
ehiṃ samāja thala būjhaba rāura / mauna malina maiṃ bolaba bāura //<BR>
choṭe badana kaha_ũ baḷi bātā / chamaba tāta lakhi bāma bidhātā //<BR>
āgama nigama prasiddha purānā / sevādharamu kaṭhina jagu jānā //<BR>
svāmi dharama svārathahi birodhū / bairu aṃdha premahi na prabodhū //<BR>
<BR>
 do.  rākhi rāma rukha dharamu bratu parādhīna mohi jāni /<BR>
      saba keṃ saṃmata sarba hita karia pemu pahicāni // 293 //<BR>
<BR>
bharata bacana suni dekhi subhāū / sahita samāja sarāhata rāū //<BR>
sugama agama mr̥du maṃju kaṭhore / arathu amita ati ākhara thore //<BR>
jyau mukha mukura mukuru nija pānī / gahi na jāi asa adabhuta bānī //<BR>
bhūpa bharata muni sahita samājū / ge jahã bibudha kumuda dvijarājū //<BR>
suni sudhi soca bikala saba logā / manahũ mīnagana nava jala jogā //<BR>
devã prathama kulagura gati dekhī / nirakhi bideha saneha biseṣī //<BR>
rāma bhagatimaya bharatu nihāre / sura svārathī hahari hiyã hāre //<BR>
saba kou rāma pemamaya pekhā / bha_u alekha soca basa lekhā //<BR>
<BR>
 do.  rāmu saneha sakoca basa kaha sasoca surarāja /<BR>
      racahu prapaṃcahi paṃca mili nāhiṃ ta bhaya_u akāju // 294 //<BR>
<BR>
suranha sumiri sāradā sarāhī / debi deva saranāgata pāhī //<BR>
pheri bharata mati kari nija māyā / pālu bibudha kula kari chala chāyā //<BR>
bibudha binaya suni debi sayānī / bolī sura svāratha jaḷa jānī //<BR>
mo sana kahahu bharata mati pherū / locana sahasa na sūjha sumerū //<BR>
bidhi hari hara māyā baḷi bhārī / sou na bharata mati saka_i nihārī //<BR>
so mati mohi kahata karu bhorī / caṃdini kara ki caṃḍakara corī //<BR>
bharata hr̥dayã siya rāma nivāsū / tahã ki timira jahã tarani prakāsū //<BR>
asa kahi sārada ga_i bidhi lokā / bibudha bikala nisi mānahũ kokā //<BR>
<BR>
 do.  sura svārathī malīna mana kīnha kumaṃtra kuṭhāṭu //<BR>
      raci prapaṃca māyā prabala bhaya bhrama arati ucāṭu // 295 //<BR>
<BR>
kari kucāli socata surarājū / bharata hātha sabu kāju akājū //<BR>
gae janaku raghunātha samīpā / sanamāne saba rabikula dīpā //<BR>
samaya samāja dharama abirodhā / bole taba raghubaṃsa purodhā //<BR>
janaka bharata saṃbādu sunāī / bharata kahāuti kahī suhāī //<BR>
tāta rāma jasa āyasu dehū / so sabu karai mora mata ehū //<BR>
suni raghunātha jori juga pānī / bole satya sarala mr̥du bānī //<BR>
bidyamāna āpuni mithilesū / mora kahaba saba bhā̃ti bhadesū //<BR>
rāura rāya rajāyasu hoī / rāuri sapatha sahī sira soī //<BR>
<BR>
 do.  rāma sapatha suni muni janaku sakuce sabhā sameta /<BR>
      sakala bilokata bharata mukhu bana_i na utaru deta // 296 //<BR>
<BR>
sabhā sakuca basa bharata nihārī / rāmabaṃdhu dhari dhīraju bhārī //<BR>
kusama_u dekhi sanehu sãbhārā / baḷhata biṃdhi jimi ghaṭaja nivārā //<BR>
soka kanakalocana mati chonī / harī bimala guna gana jagajonī //<BR>
bharata bibeka barāhã bisālā / anāyāsa udharī tehi kālā //<BR>
kari pranāmu saba kahã kara jore / rāmu rāu gura sādhu nihore //<BR>
chamaba āju ati anucita morā / kaha_ũ badana mr̥du bacana kaṭhorā //<BR>
hiyã sumirī sāradā suhāī / mānasa teṃ mukha paṃkaja āī //<BR>
bimala bibeka dharama naya sālī / bharata bhāratī maṃju marālī //<BR>
<BR>
 do.  nirakhi bibeka bilocananhi sithila sanehã samāju /<BR>
      kari pranāmu bole bharatu sumiri sīya raghurāju // 297 //<BR>
<BR>
prabhu pitu mātu suhrada gura svāmī / pūjya parama hita ataṃrajāmī //<BR>
sarala susāhibu sīla nidhānū / pranatapāla sarbagya sujānū //<BR>
samaratha saranāgata hitakārī / gunagāhaku avaguna agha hārī //<BR>
svāmi gosā̃ihi sarisa gosāī / mohi samāna maiṃ sāĩ dohāī //<BR>
prabhu pitu bacana moha basa pelī / āya_ũ ihā̃ samāju sakelī //<BR>
jaga bhala poca ū̃ca aru nīcū / amia amarapada māhuru mīcū //<BR>
rāma rajāi meṭa mana māhīṃ / dekhā sunā katahũ kou nāhīṃ //<BR>
so maiṃ saba bidhi kīnhi ḍhiṭhāī / prabhu mānī saneha sevakāī //<BR>
<BR>
 do.  kr̥pā̃ bhalāī āpanī nātha kīnha bhala mora /<BR>
      dūṣana bhe bhūṣana sarisa sujasu cāru cahu ora // 298 //<BR>
<BR>
rāuri rīti subāni baḷāī / jagata bidita nigamāgama gāī //<BR>
kūra kuṭila khala kumati kalaṃkī / nīca nisīla nirīsa nisaṃkī //<BR>
teu suni sarana sāmuheṃ āe / sakr̥ta pranāmu kiheṃ apanāe //<BR>
dekhi doṣa kabahũ na ura āne / suni guna sādhu samāja bakhāne //<BR>
ko sāhiba sevakahi nevājī / āpu samāja sāja saba sājī //<BR>
nija karatūti na samujhia sapaneṃ / sevaka sakuca socu ura apaneṃ //<BR>
so gosāĩ nahi dūsara kopī / bhujā uṭhāi kaha_ũ pana ropī //<BR>
pasu nācata suka pāṭha prabīnā / guna gati naṭa pāṭhaka ādhīnā //<BR>
<BR>
 do.  yoṃ sudhāri sanamāni jana kie sādhu siramora /<BR>
      ko kr̥pāla binu pālihai biridāvali barajora // 299 //<BR>
<BR>
soka sanehã ki bāla subhāẽ / āya_ũ lāi rajāyasu bāẽ //<BR>
tabahũ kr̥pāla heri nija orā / sabahi bhā̃ti bhala māneu morā //<BR>
dekheũ pāya sumaṃgala mūlā / jāneũ svāmi sahaja anukūlā //<BR>
baḷeṃ samāja bilokeũ bhāgū / baḷīṃ cūka sāhiba anurāgū //<BR>
kr̥pā anugraha aṃgu aghāī / kīnhi kr̥pānidhi saba adhikāī //<BR>
rākhā mora dulāra gosāīṃ / apaneṃ sīla subhāyã bhalāīṃ //<BR>
nātha nipaṭa maiṃ kīnhi ḍhiṭhāī / svāmi samāja sakoca bihāī //<BR>
abinaya binaya jathāruci bānī / chamihi deu ati ārati jānī //<BR>
<BR>
 do.  suhrada sujāna susāhibahi bahuta kahaba baḷi khori /<BR>
      āyasu deia deva aba saba_i sudhārī mori // 300 //<BR>
<BR>
prabhu pada paduma parāga dohāī / satya sukr̥ta sukha sīvã suhāī //<BR>
so kari kaha_ũ hie apane kī / ruci jāgata sovata sapane kī //<BR>
sahaja sanehã svāmi sevakāī / svāratha chala phala cāri bihāī //<BR>
agyā sama na susāhiba sevā / so prasādu jana pāvai devā //<BR>
asa kahi prema bibasa bhae bhārī / pulaka sarīra bilocana bārī //<BR>
prabhu pada kamala gahe akulāī / sama_u sanehu na so kahi jāī //<BR>
kr̥pāsiṃdhu sanamāni subānī / baiṭhāe samīpa gahi pānī //<BR>
bharata binaya suni dekhi subhāū / sithila sanehã sabhā raghurāū //<BR>
<BR>
 chaṃ.  raghurāu sithila sanehã sādhu samāja muni mithilā dhanī /<BR>
      mana mahũ sarāhata bharata bhāyapa bhagati kī mahimā ghanī //<BR>
      bharatahi prasaṃsata bibudha baraṣata sumana mānasa malina se /<BR>
      tulasī bikala saba loga suni sakuce nisāgama nalina se //<BR>
<BR>
 so.  dekhi dukhārī dīna duhu samāja nara nāri saba /<BR>
      maghavā mahā malīna mue māri maṃgala cahata // 301 //<BR>
<BR>
kapaṭa kucāli sīvã surarājū / para akāja priya āpana kājū //<BR>
kāka samāna pākaripu rītī / chalī malīna katahũ na pratītī //<BR>
prathama kumata kari kapaṭu sãkelā / so ucāṭu saba keṃ sira melā //<BR>
suramāyā̃ saba loga bimohe / rāma prema atisaya na bichohe //<BR>
bhaya ucāṭa basa mana thira nāhīṃ / chana bana ruci chana sadana sohāhīṃ //<BR>
dubidha manogati prajā dukhārī / sarita siṃdhu saṃgama janu bārī //<BR>
ducita katahũ paritoṣu na lahahīṃ / eka eka sana maramu na kahahīṃ //<BR>
lakhi hiyã hãsi kaha kr̥pānidhānū / sarisa svāna maghavāna jubānū //<BR>
<BR>
 do.  bharatu janaku munijana saciva sādhu saceta bihāi /<BR>
      lāgi devamāyā sabahi jathājogu janu pāi // 302 //<BR>
<BR>
kr̥pāsiṃdhu lakhi loga dukhāre / nija sanehã surapati chala bhāre //<BR>
sabhā rāu gura mahisura maṃtrī / bharata bhagati saba kai mati jaṃtrī //<BR>
rāmahi citavata citra likhe se / sakucata bolata bacana sikhe se //<BR>
bharata prīti nati binaya baḷāī / sunata sukhada baranata kaṭhināī //<BR>
jāsu biloki bhagati lavalesū / prema magana munigana mithilesū //<BR>
mahimā tāsu kahai kimi tulasī / bhagati subhāyã sumati hiyã hulasī //<BR>
āpu choṭi mahimā baḷi jānī / kabikula kāni māni sakucānī //<BR>
kahi na sakati guna ruci adhikāī / mati gati bāla bacana kī nāī //<BR>
<BR>
 do.  bharata bimala jasu bimala bidhu sumati cakorakumāri /<BR>
      udita bimala jana hr̥daya nabha ekaṭaka rahī nihāri // 303 //<BR>
<BR>
bharata subhāu na sugama nigamahū̃ / laghu mati cāpalatā kabi chamahū̃ //<BR>
kahata sunata sati bhāu bharata ko / sīya rāma pada hoi na rata ko //<BR>
sumirata bharatahi premu rāma ko / jehi na sulabha tehi sarisa bāma ko //<BR>
dekhi dayāla dasā sabahī kī / rāma sujāna jāni jana jī kī //<BR>
dharama dhurīna dhīra naya nāgara / satya saneha sīla sukha sāgara //<BR>
desu kāla lakhi sama_u samājū / nīti prīti pālaka raghurājū //<BR>
bole bacana bāni sarabasu se / hita parināma sunata sasi rasu se //<BR>
tāta bharata tumha dharama dhurīnā / loka beda bida prema prabīnā //<BR>
<BR>
 do.  karama bacana mānasa bimala tumha samāna tumha tāta /<BR>
      gura samāja laghu baṃdhu guna kusamayã kimi kahi jāta // 304 //<BR>
<BR>
jānahu tāta tarani kula rītī / satyasaṃdha pitu kīrati prītī //<BR>
sama_u samāju lāja gurujana kī / udāsīna hita anahita mana kī //<BR>
tumhahi bidita sabahī kara karamū / āpana mora parama hita dharamū //<BR>
mohi saba bhā̃ti bharosa tumhārā / tadapi kaha_ũ avasara anusārā //<BR>
tāta tāta binu bāta hamārī / kevala gurukula kr̥pā̃ sãbhārī //<BR>
nataru prajā parijana parivārū / hamahi sahita sabu hota khuārū //<BR>
jauṃ binu avasara athavã dinesū / jaga kehi kahahu na hoi kalesū //<BR>
tasa utapātu tāta bidhi kīnhā / muni mithilesa rākhi sabu līnhā //<BR>
<BR>
 do.  rāja kāja saba lāja pati dharama dharani dhana dhāma /<BR>
      gura prabhāu pālihi sabahi bhala hoihi parināma // 305 //<BR>
<BR>
sahita samāja tumhāra hamārā / ghara bana gura prasāda rakhavārā //<BR>
mātu pitā gura svāmi nidesū / sakala dharama dharanīdhara sesū //<BR>
so tumha karahu karāvahu mohū / tāta taranikula pālaka hohū //<BR>
sādhaka eka sakala sidhi denī / kīrati sugati bhūtimaya benī //<BR>
so bicāri sahi saṃkaṭu bhārī / karahu prajā parivāru sukhārī //<BR>
bā̃ṭī bipati sabahiṃ mohi bhāī / tumhahi avadhi bhari baḷi kaṭhināī //<BR>
jāni tumhahi mr̥du kaha_ũ kaṭhorā / kusamayã tāta na anucita morā //<BR>
hohiṃ kuṭhāyã subaṃdhu suhāe / oḷiahiṃ hātha asanihu ke ghāe //<BR>
<BR>
 do.  sevaka kara pada nayana se mukha so sāhibu hoi /<BR>
      tulasī prīti ki rīti suni sukabi sarāhahiṃ soi // 306 //<BR>
<BR>
sabhā sakala suni raghubara bānī / prema payodhi amia janu sānī //<BR>
sithila samāja saneha samādhī / dekhi dasā cupa sārada sādhī //<BR>
bharatahi bhaya_u parama saṃtoṣū / sanamukha svāmi bimukha dukha doṣū //<BR>
mukha prasanna mana miṭā biṣādū / bhā janu gū̃gehi girā prasādū //<BR>
kīnha saprema pranāmu bahorī / bole pāni paṃkaruha jorī //<BR>
nātha bhaya_u sukhu sātha gae ko / laheũ lāhu jaga janamu bhae ko //<BR>
aba kr̥pāla jasa āyasu hoī / karauṃ sīsa dhari sādara soī //<BR>
so avalaṃba deva mohi deī / avadhi pāru pāvauṃ jehi seī //<BR>
<BR>
 do.  deva deva abhiṣeka hita gura anusāsanu pāi /<BR>
      āneũ saba tīratha salilu tehi kahã kāha rajāi // 307 //<BR>
<BR>
eku manorathu baḷa mana māhīṃ / sabhayã sakoca jāta kahi nāhīṃ //<BR>
kahahu tāta prabhu āyasu pāī / bole bāni saneha suhāī //<BR>
citrakūṭa suci thala tīratha bana / khaga mr̥ga sara sari nirjhara girigana //<BR>
prabhu pada aṃkita avani biseṣī / āyasu hoi ta āvauṃ dekhī //<BR>
avasi atri āyasu sira dharahū / tāta bigatabhaya kānana carahū //<BR>
muni prasāda banu maṃgala dātā / pāvana parama suhāvana bhrātā //<BR>
riṣināyaku jahã āyasu dehīṃ / rākhehu tīratha jalu thala tehīṃ //<BR>
suni prabhu bacana bharata sukha pāvā / muni pada kamala mudita siru nāvā //<BR>
<BR>
 do.  bharata rāma saṃbādu suni sakala sumaṃgala mūla /<BR>
      sura svārathī sarāhi kula baraṣata surataru phūla // 308 //<BR>
<BR>
dhanya bharata jaya rāma gosāīṃ / kahata deva haraṣata bariāī /<BR>
muni mithilesa sabhā̃ saba kāhū / bharata bacana suni bhaya_u uchāhū //<BR>
bharata rāma guna grāma sanehū / pulaki prasaṃsata rāu bidehū //<BR>
sevaka svāmi subhāu suhāvana / nemu pemu ati pāvana pāvana //<BR>
mati anusāra sarāhana lāge / saciva sabhāsada saba anurāge //<BR>
suni suni rāma bharata saṃbādū / duhu samāja hiyã haraṣu biṣādū //<BR>
rāma mātu dukhu sukhu sama jānī / kahi guna rāma prabodhīṃ rānī //<BR>
eka kahahiṃ raghubīra baḷāī / eka sarāhata bharata bhalāī //<BR>
<BR>
 do.  atri kaheu taba bharata sana saila samīpa sukūpa /<BR>
      rākhia tīratha toya tahã pāvana amia anūpa // 309 //<BR>
<BR>
bharata atri anusāsana pāī / jala bhājana saba die calāī //<BR>
sānuja āpu atri muni sādhū / sahita gae jahã kūpa agādhū //<BR>
pāvana pātha punyathala rākhā / pramudita prema atri asa bhāṣā //<BR>
tāta anādi siddha thala ehū / lopeu kāla bidita nahiṃ kehū //<BR>
taba sevakanha sarasa thalu dekhā / kinha sujala hita kūpa biseṣā //<BR>
bidhi basa bhaya_u bisva upakārū / sugama agama ati dharama bicārū //<BR>
bharatakūpa aba kahihahiṃ logā / ati pāvana tīratha jala jogā //<BR>
prema sanema nimajjata prānī / hoihahiṃ bimala karama mana bānī //<BR>
<BR>
 do.  kahata kūpa mahimā sakala gae jahā̃ raghurāu /<BR>
      atri sunāya_u raghubarahi tīratha punya prabhāu // 310 //<BR>
<BR>
kahata dharama itihāsa saprītī / bhaya_u bhoru nisi so sukha bītī //<BR>
nitya nibāhi bharata dou bhāī / rāma atri gura āyasu pāī //<BR>
sahita samāja sāja saba sādeṃ / cale rāma bana aṭana payādeṃ //<BR>
komala carana calata binu panahīṃ / bha_i mr̥du bhūmi sakuci mana manahīṃ //<BR>
kusa kaṃṭaka kā̃karīṃ kurāīṃ / kaṭuka kaṭhora kubastu durāīṃ //<BR>
mahi maṃjula mr̥du māraga kīnhe / bahata samīra tribidha sukha līnhe //<BR>
sumana baraṣi sura ghana kari chāhīṃ / biṭapa phūli phali tr̥na mr̥dutāhīṃ //<BR>
mr̥ga biloki khaga boli subānī / sevahiṃ sakala rāma priya jānī //<BR>
<BR>
 do.  sulabha siddhi saba prākr̥tahu rāma kahata jamuhāta /<BR>
      rāma prāna priya bharata kahũ yaha na hoi baḷi bāta // 311 //<BR>
<BR>
ehi bidhi bharatu phirata bana māhīṃ / nemu premu lakhi muni sakucāhīṃ //<BR>
punya jalāśraya bhūmi bibhāgā / khaga mr̥ga taru tr̥na giri bana bāgā //<BR>
cāru bicitra pabitra biseṣī / būjhata bharatu dibya saba dekhī //<BR>
suni mana mudita kahata riṣirāū / hetu nāma guna punya prabhāū //<BR>
katahũ nimajjana katahũ pranāmā / katahũ bilokata mana abhirāmā //<BR>
katahũ baiṭhi muni āyasu pāī / sumirata sīya sahita dou bhāī //<BR>
dekhi subhāu sanehu susevā / dehiṃ asīsa mudita banadevā //<BR>
phirahiṃ gaẽ dinu pahara aḷhāī / prabhu pada kamala bilokahiṃ āī //<BR>
<BR>
 do.  dekhe thala tīratha sakala bharata pā̃ca dina mājha /<BR>
      kahata sunata hari hara sujasu gaya_u divasu bha_i sā̃jha // 312 //<BR>
<BR>
bhora nhāi sabu jurā samājū / bharata bhūmisura terahuti rājū //<BR>
bhala dina āju jāni mana māhīṃ / rāmu kr̥pāla kahata sakucāhīṃ //<BR>
gura nr̥pa bharata sabhā avalokī / sakuci rāma phiri avani bilokī //<BR>
sīla sarāhi sabhā saba socī / kahũ na rāma sama svāmi sãkocī //<BR>
bharata sujāna rāma rukha dekhī / uṭhi saprema dhari dhīra biseṣī //<BR>
kari daṃḍavata kahata kara jorī / rākhīṃ nātha sakala ruci morī //<BR>
mohi lagi saheu sabahiṃ saṃtāpū / bahuta bhā̃ti dukhu pāvā āpū //<BR>
aba gosāĩ mohi deu rajāī / sevauṃ avadha avadhi bhari jāī //<BR>
<BR>
 do.  jehiṃ upāya puni pāya janu dekhai dīnadayāla /<BR>
      so sikha deia avadhi lagi kosalapāla kr̥pāla // 313 //<BR>
<BR>
purajana parijana prajā gosāī / saba suci sarasa sanehã sagāī //<BR>
rāura badi bhala bhava dukha dāhū / prabhu binu bādi parama pada lāhū //<BR>
svāmi sujānu jāni saba hī kī / ruci lālasā rahani jana jī kī //<BR>
pranatapālu pālihi saba kāhū / deu duhū disi ora nibāhū //<BR>
asa mohi saba bidhi bhūri bharoso / kiẽ bicāru na socu kharo so //<BR>
ārati mora nātha kara chohū / duhũ mili kīnha ḍhīṭhu haṭhi mohū //<BR>
yaha baḷa doṣu dūri kari svāmī / taji sakoca sikha_ia anugāmī //<BR>
bharata binaya suni sabahiṃ prasaṃsī / khīra nīra bibarana gati haṃsī //<BR>
<BR>
 do.  dīnabaṃdhu suni baṃdhu ke bacana dīna chalahīna /<BR>
      desa kāla avasara sarisa bole rāmu prabīna // 314 //<BR>
<BR>
tāta tumhāri mori parijana kī / ciṃtā gurahi nr̥pahi ghara bana kī //<BR>
māthe para gura muni mithilesū / hamahi tumhahi sapanehũ na kalesū //<BR>
mora tumhāra parama puruṣārathu / svārathu sujasu dharamu paramārathu //<BR>
pitu āyasu pālihiṃ duhu bhāī / loka beda bhala bhūpa bhalāī //<BR>
gura pitu mātu svāmi sikha pāleṃ / calehũ kumaga paga parahiṃ na khāleṃ //<BR>
asa bicāri saba soca bihāī / pālahu avadha avadhi bhari jāī //<BR>
desu kosu parijana parivārū / gura pada rajahiṃ lāga charubhārū //<BR>
tumha muni mātu saciva sikha mānī / pālehu puhumi prajā rajadhānī //<BR>
<BR>
 do.  mukhiā mukhu so cāhiai khāna pāna kahũ eka /<BR>
      pāla_i poṣa_i sakala ãga tulasī sahita bibeka // 315 //<BR>
<BR>
rājadharama sarabasu etanoī / jimi mana māhã manoratha goī //<BR>
baṃdhu prabodhu kīnha bahu bhā̃tī / binu adhāra mana toṣu na sā̃tī //<BR>
bharata sīla gura saciva samājū / sakuca saneha bibasa raghurājū //<BR>
prabhu kari kr̥pā pā̃varīṃ dīnhīṃ / sādara bharata sīsa dhari līnhīṃ //<BR>
caranapīṭha karunānidhāna ke / janu juga jāmika prajā prāna ke //<BR>
saṃpuṭa bharata saneha ratana ke / ākhara juga juna jīva jatana ke //<BR>
kula kapāṭa kara kusala karama ke / bimala nayana sevā sudharama ke //<BR>
bharata mudita avalaṃba lahe teṃ / asa sukha jasa siya rāmu rahe teṃ //<BR>
<BR>
 do.  māgeu bidā pranāmu kari rāma lie ura lāi /<BR>
      loga ucāṭe amarapati kuṭila kuavasaru pāi // 316 //<BR>
<BR>
so kucāli saba kahã bha_i nīkī / avadhi āsa sama jīvani jī kī //<BR>
nataru lakhana siya sama biyogā / hahari marata saba loga kurogā //<BR>
rāmakr̥pā̃ avareba sudhārī / bibudha dhāri bha_i gunada gohārī //<BR>
bheṃṭata bhuja bhari bhāi bharata so / rāma prema rasu kahi na parata so //<BR>
tana mana bacana umaga anurāgā / dhīra dhuraṃdhara dhīraju tyāgā //<BR>
bārija locana mocata bārī / dekhi dasā sura sabhā dukhārī //<BR>
munigana gura dhura dhīra janaka se / gyāna anala mana kaseṃ kanaka se //<BR>
je biraṃci niralepa upāe / paduma patra jimi jaga jala jāe //<BR>
<BR>
 do.  teu biloki raghubara bharata prīti anūpa apāra /<BR>
      bhae magana mana tana bacana sahita birāga bicāra // 317 //<BR>
<BR>
jahā̃ janaka gura mati bhorī / prākr̥ta prīti kahata baḷi khorī //<BR>
baranata raghubara bharata biyogū / suni kaṭhora kabi jānihi logū //<BR>
so sakoca rasu akatha subānī / sama_u sanehu sumiri sakucānī //<BR>
bheṃṭi bharata raghubara samujhāe / puni ripudavanu haraṣi hiyã lāe //<BR>
sevaka saciva bharata rukha pāī / nija nija kāja lage saba jāī //<BR>
suni dāruna dukhu duhū̃ samājā / lage calana ke sājana sājā //<BR>
prabhu pada paduma baṃdi dou bhāī / cale sīsa dhari rāma rajāī //<BR>
muni tāpasa banadeva nihorī / saba sanamāni bahori bahorī //<BR>
<BR>
 do.  lakhanahi bheṃṭi pranāmu kari sira dhari siya pada dhūri /<BR>
      cale saprema asīsa suni sakala sumaṃgala mūri // 318 //<BR>
<BR>
sānuja rāma nr̥pahi sira nāī / kīnhi bahuta bidhi binaya baḷāī //<BR>
deva dayā basa baḷa dukhu pāya_u / sahita samāja kānanahiṃ āya_u //<BR>
pura pagu dhāria dei asīsā / kīnha dhīra dhari gavanu mahīsā //<BR>
muni mahideva sādhu sanamāne / bidā kie hari hara sama jāne //<BR>
sāsu samīpa gae dou bhāī / phire baṃdi paga āsiṣa pāī //<BR>
kausika bāmadeva jābālī / purajana parijana saciva sucālī //<BR>
jathā jogu kari binaya pranāmā / bidā kie saba sānuja rāmā //<BR>
nāri puruṣa laghu madhya baḷere / saba sanamāni kr̥pānidhi phere //<BR>
<BR>
 do.  bharata mātu pada baṃdi prabhu suci sanehã mili bheṃṭi /<BR>
      bidā kīnha saji pālakī sakuca soca saba meṭi // 319 //<BR>
<BR>
parijana mātu pitahi mili sītā / phirī prānapriya prema punītā //<BR>
kari pranāmu bheṃṭī saba sāsū / prīti kahata kabi hiyã na hulāsū //<BR>
suni sikha abhimata āsiṣa pāī / rahī sīya duhu prīti samāī //<BR>
raghupati paṭu pālakīṃ magāīṃ / kari prabodhu saba mātu caḷhāī //<BR>
bāra bāra hili mili duhu bhāī / sama sanehã jananī pahũcāī //<BR>
sāji bāji gaja bāhana nānā / bharata bhūpa dala kīnha payānā //<BR>
hr̥dayã rāmu siya lakhana sametā / cale jāhiṃ saba loga acetā //<BR>
basaha bāji gaja pasu hiyã hāreṃ / cale jāhiṃ parabasa mana māreṃ //<BR>
<BR>
 do.  gura guratiya pada baṃdi prabhu sītā lakhana sameta /<BR>
      phire haraṣa bisamaya sahita āe parana niketa // 320 //<BR>
<BR>
bidā kīnha sanamāni niṣādū / caleu hr̥dayã baḷa biraha biṣādū //<BR>
kola kirāta bhilla banacārī / phere phire johāri johārī //<BR>
prabhu siya lakhana baiṭhi baṭa chāhīṃ / priya parijana biyoga bilakhāhīṃ //<BR>
bharata saneha subhāu subānī / priyā anuja sana kahata bakhānī //<BR>
prīti pratīti bacana mana karanī / śrīmukha rāma prema basa baranī //<BR>
tehi avasara khaga mr̥ga jala mīnā / citrakūṭa cara acara malīnā //<BR>
bibudha biloki dasā raghubara kī / baraṣi sumana kahi gati ghara ghara kī //<BR>
prabhu pranāmu kari dīnha bharoso / cale mudita mana ḍara na kharo so //<BR>
<BR>
 do.  sānuja sīya sameta prabhu rājata parana kuṭīra /<BR>
      bhagati gyānu bairāgya janu sohata dhareṃ sarīra // 321 //<BR>
<BR>
muni mahisura gura bharata bhuālū / rāma birahã sabu sāju bihālū //<BR>
prabhu guna grāma ganata mana māhīṃ / saba cupacāpa cale maga jāhīṃ //<BR>
jamunā utari pāra sabu bhayaū / so bāsaru binu bhojana gayaū //<BR>
utari devasari dūsara bāsū / rāmasakhā̃ saba kīnha supāsū //<BR>
saī utari gomatīṃ nahāe / cautheṃ divasa avadhapura āe /<BR>
janaku rahe pura bāsara cārī / rāja kāja saba sāja sãbhārī //<BR>
sauṃpi saciva gura bharatahi rājū / terahuti cale sāji sabu sājū //<BR>
nagara nāri nara gura sikha mānī / base sukhena rāma rajadhānī //<BR>
<BR>
 do.  rāma darasa lagi loga saba karata nema upabāsa /<BR>
      taji taji bhūṣana bhoga sukha jiata avadhi kīṃ āsa // 322 //<BR>
<BR>
saciva susevaka bharata prabodhe / nija nija kāja pāi pāi sikha odhe //<BR>
puni sikha dīnha boli laghu bhāī / sauṃpī sakala mātu sevakāī //<BR>
bhūsura boli bharata kara jore / kari pranāma baya binaya nihore //<BR>
ū̃ca nīca kāraju bhala pocū / āyasu deba na karaba sãkocū //<BR>
parijana purajana prajā bolāe / samādhānu kari subasa basāe //<BR>
sānuja ge gura gehã bahorī / kari daṃḍavata kahata kara jorī //<BR>
āyasu hoi ta rahauṃ sanemā / bole muni tana pulaki sapemā //<BR>
samujhava kahaba karaba tumha joī / dharama sāru jaga hoihi soī //<BR>
<BR>
 do.  suni sikha pāi asīsa baḷi ganaka boli dinu sādhi /<BR>
      siṃghāsana prabhu pādukā baiṭhāre nirupādhi // 323 //<BR>
<BR>
rāma mātu gura pada siru nāī / prabhu pada pīṭha rajāyasu pāī //<BR>
naṃdigāvã kari parana kuṭīrā / kīnha nivāsu dharama dhura dhīrā //<BR>
jaṭājūṭa sira munipaṭa dhārī / mahi khani kusa sā̃tharī sãvārī //<BR>
asana basana bāsana brata nemā / karata kaṭhina riṣidharama sapremā //<BR>
bhūṣana basana bhoga sukha bhūrī / mana tana bacana taje tina tūrī //<BR>
avadha rāju sura rāju sihāī / dasaratha dhanu suni dhanadu lajāī //<BR>
tehiṃ pura basata bharata binu rāgā / caṃcarīka jimi caṃpaka bāgā //<BR>
ramā bilāsu rāma anurāgī / tajata bamana jimi jana baḷabhāgī //<BR>
<BR>
 do.  rāma pema bhājana bharatu baḷe na ehiṃ karatūti /<BR>
      cātaka haṃsa sarāhiata ṭeṃka bibeka bibhūti // 324 //<BR>
<BR>
deha dinahũ dina dūbari hoī / ghaṭa_i teju balu mukhachabi soī //<BR>
nita nava rāma prema panu pīnā / baḷhata dharama dalu manu na malīnā //<BR>
jimi jalu nighaṭata sarada prakāse / bilasata betasa banaja bikāse //<BR>
sama dama saṃjama niyama upāsā / nakhata bharata hiya bimala akāsā //<BR>
dhruva bisvāsa avadhi rākā sī / svāmi surati surabīthi bikāsī //<BR>
rāma pema bidhu acala adoṣā / sahita samāja soha nita cokhā //<BR>
bharata rahani samujhani karatūtī / bhagati birati guna bimala bibhūtī //<BR>
baranata sakala sukaci sakucāhīṃ / sesa ganesa girā gamu nāhīṃ //<BR>
<BR>
 do.  nita pūjata prabhu pā̃varī prīti na hr̥dayã samāti //<BR>
      māgi māgi āyasu karata rāja kāja bahu bhā̃ti // 325 //<BR>
<BR>
pulaka gāta hiyã siya raghubīrū / jīha nāmu japa locana nīrū //<BR>
lakhana rāma siya kānana basahīṃ / bharatu bhavana basi tapa tanu kasahīṃ //<BR>
dou disi samujhi kahata sabu logū / saba bidhi bharata sarāhana jogū //<BR>
suni brata nema sādhu sakucāhīṃ / dekhi dasā munirāja lajāhīṃ //<BR>
parama punīta bharata ācaranū / madhura maṃju muda maṃgala karanū //<BR>
harana kaṭhina kali kaluṣa kalesū / mahāmoha nisi dalana dinesū //<BR>
pāpa puṃja kuṃjara mr̥garājū / samana sakala saṃtāpa samājū /<BR>
jana raṃjana bhaṃjana bhava bhārū / rāma saneha sudhākara sārū //<BR>
<BR>
 chaṃ.  siya rāma prema piyūṣa pūrana hota janamu na bharata ko /<BR>
      muni mana agama jama niyama sama dama biṣama brata ācarata ko //<BR>
      dukha dāha dārida daṃbha dūṣana sujasa misa apaharata ko /<BR>
      kalikāla tulasī se saṭhanhi haṭhi rāma sanamukha karata ko //<BR>
<BR>
 so.  bharata carita kari nemu tulasī jo sādara sunahiṃ /<BR>
      sīya rāma pada pemu avasi hoi bhava rasa birati // 326 //<BR>
<BR>
          māsapārāyaṇa, ikkīsavā̃ viśrāma<BR>
       iti śrīmadrāmacaritamānase sakalakalikaluṣavidhvaṃsane<BR>
          dvitīyaḥ sopānaḥ samāptaḥ /<BR>
           \-\-\-\-\-\-\-\-\-\-\-\-<BR>
          (ayodhyākāṇḍa samāpta)<BR>
<BR>
<BR>
<BR>
</body></html>
